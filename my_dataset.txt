اب اور کیا کسی سے مراسم بڑھائیں ہم	ab aur kyā kisī se marāsim baḌhā.eñ ham
یہ بھی بہت ہے تجھ کو اگر بھول جائیں ہم	ye bhī bahut hai tujh ko agar bhuul jaa.eñ ham
صحرائے زندگی میں کوئی دوسرا نہ تھا	sahrā-e-zindagī meñ koī dūsrā na thā
سنتے رہے ہیں آپ ہی اپنی صدائیں ہم	sunte rahe haiñ aap hī apnī sadā.eñ ham
اس زندگی میں اتنی فراغت کسے نصیب	is zindagī meñ itnī farāġhat kise nasīb
اتنا نہ یاد آ کہ تجھے بھول جائیں ہم	itnā na yaad aa ki tujhe bhuul jaa.eñ ham
تو اتنی دل زدہ تو نہ تھی اے شب فراق	tū itnī dil-zada to na thī ai shab-e-firāq
آ تیرے راستے میں ستارے لٹائیں ہم	aa tere rāste meñ sitāre luTā.eñ ham
وہ لوگ اب کہاں ہیں جو کہتے تھے کل فرازؔ	vo log ab kahāñ haiñ jo kahte the kal 'farāz'
ہے ہے خدا نہ کردہ تجھے بھی رلائیں ہم	he he ḳhudā-na-karda tujhe bhī rulā.eñ ham
سنا ہے لوگ اسے آنکھ بھر کے دیکھتے ہیں	sunā hai log use aañkh bhar ke dekhte haiñ
سو اس کے شہر میں کچھ دن ٹھہر کے دیکھتے ہیں	so us ke shahr meñ kuchh din Thahar ke dekhte haiñ
سنا ہے ربط ہے اس کو خراب حالوں سے	sunā hai rabt hai us ko ḳharāb-hāloñ se
سو اپنے آپ کو برباد کر کے دیکھتے ہیں	so apne aap ko barbād kar ke dekhte haiñ
سنا ہے درد کی گاہک ہے چشم ناز اس کی	sunā hai dard kī gāhak hai chashm-e-nāz us kī
سو ہم بھی اس کی گلی سے گزر کے دیکھتے ہیں	so ham bhī us kī galī se guzar ke dekhte haiñ
سنا ہے اس کو بھی ہے شعر و شاعری سے شغف	sunā hai us ko bhī hai sher o shā.irī se shaġhaf
سو ہم بھی معجزے اپنے ہنر کے دیکھتے ہیں	so ham bhī mo.ajize apne hunar ke dekhte haiñ
سنا ہے بولے تو باتوں سے پھول جھڑتے ہیں	sunā hai bole to bātoñ se phuul jhaḌte haiñ
یہ بات ہے تو چلو بات کر کے دیکھتے ہیں	ye baat hai to chalo baat kar ke dekhte haiñ
سنا ہے رات اسے چاند تکتا رہتا ہے	sunā hai raat use chāñd taktā rahtā hai
ستارے بام فلک سے اتر کے دیکھتے ہیں	sitāre bām-e-falak se utar ke dekhte haiñ
سنا ہے دن کو اسے تتلیاں ستاتی ہیں	sunā hai din ko use titliyāñ satātī haiñ
سنا ہے رات کو جگنو ٹھہر کے دیکھتے ہیں	sunā hai raat ko jugnū Thahar ke dekhte haiñ
سنا ہے حشر ہیں اس کی غزال سی آنکھیں	sunā hai hashr haiñ us kī ġhazāl sī āñkheñ
سنا ہے اس کو ہرن دشت بھر کے دیکھتے ہیں	sunā hai us ko hiran dasht bhar ke dekhte haiñ
سنا ہے رات سے بڑھ کر ہیں کاکلیں اس کی	sunā hai raat se baḌh kar haiñ kākuleñ us kī
سنا ہے شام کو سائے گزر کے دیکھتے ہیں	sunā hai shaam ko saa.e guzar ke dekhte haiñ
سنا ہے اس کی سیہ چشمگی قیامت ہے	sunā hai us kī siyah-chashmagī qayāmat hai
سو اس کو سرمہ فروش آہ بھر کے دیکھتے ہیں	so us ko surma-farosh aah bhar ke dekhte haiñ
سنا ہے اس کے لبوں سے گلاب جلتے ہیں	sunā hai us ke laboñ se gulāb jalte haiñ
سو ہم بہار پہ الزام دھر کے دیکھتے ہیں	so ham bahār pe ilzām dhar ke dekhte haiñ
سنا ہے آئنہ تمثال ہے جبیں اس کی	sunā hai aa.ina timsāl hai jabīñ us kī
جو سادہ دل ہیں اسے بن سنور کے دیکھتے ہیں	jo saada dil haiñ use ban-sañvar ke dekhte haiñ
سنا ہے جب سے حمائل ہیں اس کی گردن میں	sunā hai jab se hamā.il haiñ us kī gardan meñ
مزاج اور ہی لعل و گہر کے دیکھتے ہیں	mizāj aur hī laal o guhar ke dekhte haiñ
سنا ہے چشم تصور سے دشت امکاں میں	sunā hai chashm-e-tasavvur se dasht-e-imkāñ meñ
پلنگ زاویے اس کی کمر کے دیکھتے ہیں	palañg zāviye us kī kamar ke dekhte haiñ
سنا ہے اس کے بدن کی تراش ایسی ہے	sunā hai us ke badan kī tarāsh aisī hai
کہ پھول اپنی قبائیں کتر کے دیکھتے ہیں	ki phuul apnī qabā.eñ katar ke dekhte haiñ
وہ سرو قد ہے مگر بے گل مراد نہیں	vo sarv-qad hai magar be-gul-e-murād nahīñ
کہ اس شجر پہ شگوفے ثمر کے دیکھتے ہیں	ki us shajar pe shagūfe samar ke dekhte haiñ
بس اک نگاہ سے لٹتا ہے قافلہ دل کا	bas ik nigāh se luTtā hai qāfila dil kā
سو رہروان تمنا بھی ڈر کے دیکھتے ہیں	so rah-ravān-e-tamannā bhī Dar ke dekhte haiñ
سنا ہے اس کے شبستاں سے متصل ہے بہشت	sunā hai us ke shabistāñ se muttasil hai bahisht
مکیں ادھر کے بھی جلوے ادھر کے دیکھتے ہیں	makīñ udhar ke bhī jalve idhar ke dekhte haiñ
رکے تو گردشیں اس کا طواف کرتی ہیں	ruke to gardisheñ us kā tavāf kartī haiñ
چلے تو اس کو زمانے ٹھہر کے دیکھتے ہیں	chale to us ko zamāne Thahar ke dekhte haiñ
کسے نصیب کہ بے پیرہن اسے دیکھے	kise nasīb ki be-pairahan use dekhe
کبھی کبھی در و دیوار گھر کے دیکھتے ہیں	kabhī kabhī dar o dīvār ghar ke dekhte haiñ
کہانیاں ہی سہی سب مبالغے ہی سہی	kahāniyāñ hī sahī sab mubālġhe hī sahī
اگر وہ خواب ہے تعبیر کر کے دیکھتے ہیں	agar vo ḳhvāb hai tābīr kar ke dekhte haiñ
اب اس کے شہر میں ٹھہریں کہ کوچ کر جائیں	ab us ke shahr meñ Thahreñ ki kuuch kar jaa.eñ
فرازؔ آؤ ستارے سفر کے دیکھتے ہیں	'farāz' aao sitāre safar ke dekhte haiñ
قربت بھی نہیں دل سے اتر بھی نہیں جاتا	qurbat bhī nahīñ dil se utar bhī nahīñ jaatā
وہ شخص کوئی فیصلہ کر بھی نہیں جاتا	vo shaḳhs koī faisla kar bhī nahīñ jaatā
آنکھیں ہیں کہ خالی نہیں رہتی ہیں لہو سے	āñkheñ haiñ ki ḳhālī nahīñ rahtī haiñ lahū se
اور زخم جدائی ہے کہ بھر بھی نہیں جاتا	aur zaḳhm-e-judā.ī hai ki bhar bhī nahīñ jaatā
وہ راحت جاں ہے مگر اس در بدری میں	vo rāhat-e-jāñ hai magar is dar-badrī meñ
ایسا ہے کہ اب دھیان ادھر بھی نہیں جاتا	aisā hai ki ab dhyān udhar bhī nahīñ jaatā
ہم دوہری اذیت کے گرفتار مسافر	ham dohrī aziyyat ke giraftār musāfir
پاؤں بھی ہیں شل شوق سفر بھی نہیں جاتا	paañv bhī haiñ shal shauq-e-safar bhī nahīñ jaatā
دل کو تری چاہت پہ بھروسہ بھی بہت ہے	dil ko tirī chāhat pe bharosa bhī bahut hai
اور تجھ سے بچھڑ جانے کا ڈر بھی نہیں جاتا	aur tujh se bichhaḌ jaane kā Dar bhī nahīñ jaatā
پاگل ہوئے جاتے ہو فرازؔ اس سے ملے کیا	pāgal hue jaate ho 'farāz' us se mile kyā
اتنی سی خوشی سے کوئی مر بھی نہیں جاتا	itnī sī ḳhushī se koī mar bhī nahīñ jaatā
سامنے اس کے کبھی اس کی ستائش نہیں کی	sāmne us ke kabhī us kī satā.ish nahīñ kī
دل نے چاہا بھی اگر ہونٹوں نے جنبش نہیں کی	dil ne chāhā bhī agar hoñToñ ne jumbish nahīñ kī
اہل محفل پہ کب احوال کھلا ہے اپنا	ahl-e-mahfil pe kab ahvāl khulā hai apnā
میں بھی خاموش رہا اس نے بھی پرسش نہیں کی	maiñ bhī ḳhāmosh rahā us ne bhī pursish nahīñ kī
جس قدر اس سے تعلق تھا چلا جاتا ہے	jis qadar us se ta.alluq thā chalā jaatā hai
اس کا کیا رنج ہو جس کی کبھی خواہش نہیں کی	us kā kyā rañj ho jis kī kabhī ḳhvāhish nahīñ kī
یہ بھی کیا کم ہے کہ دونوں کا بھرم قائم ہے	ye bhī kyā kam hai ki donoñ kā bharam qaa.em hai
اس نے بخشش نہیں کی ہم نے گزارش نہیں کی	us ne baḳhshish nahīñ kī ham ne guzārish nahīñ kī
اک تو ہم کو ادب آداب نے پیاسا رکھا	ik to ham ko adab ādāb ne pyāsā rakkhā
اس پہ محفل میں صراحی نے بھی گردش نہیں کی	us pe mahfil meñ surāhī ne bhī gardish nahīñ kī
ہم کہ دکھ اوڑھ کے خلوت میں پڑے رہتے ہیں	ham ki dukh oḌh ke ḳhalvat meñ paḌe rahte haiñ
ہم نے بازار میں زخموں کی نمائش نہیں کی	ham ne bāzār meñ zaḳhmoñ kī numā.ish nahīñ kī
اے مرے ابر کرم دیکھ یہ ویرانۂ جاں	ai mire abr-e-karam dekh ye vīrāna-e-jāñ
کیا کسی دشت پہ تو نے کبھی بارش نہیں کی	kyā kisī dasht pe tū ne kabhī bārish nahīñ kī
کٹ مرے اپنے قبیلے کی حفاظت کے لیے	kaT mare apne qabīle kī hifāzat ke liye
مقتل شہر میں ٹھہرے رہے جنبش نہیں کی	maqtal-e-shahr meñ Thahre rahe jumbish nahīñ kī
وہ ہمیں بھول گیا ہو تو عجب کیا ہے فرازؔ	vo hameñ bhuul gayā ho to ajab kyā hai 'farāz'
ہم نے بھی میل ملاقات کی کوشش نہیں کی	ham ne bhī mel-mulāqāt kī koshish nahīñ kī
اس کو جدا ہوئے بھی زمانہ بہت ہوا	us ko judā hue bhī zamāna bahut huā
اب کیا کہیں یہ قصہ پرانا بہت ہوا	ab kyā kaheñ ye qissa purānā bahut huā
ڈھلتی نہ تھی کسی بھی جتن سے شب فراق	Dhaltī na thī kisī bhī jatan se shab-e-firāq
اے مرگ ناگہاں ترا آنا بہت ہوا	ai marg-e-nā-gahāñ tirā aanā bahut huā
ہم خلد سے نکل تو گئے ہیں پر اے خدا	ham ḳhuld se nikal to ga.e haiñ par ai ḳhudā
اتنے سے واقعے کا فسانہ بہت ہوا	itne se vāqiye kā fasāna bahut huā
اب ہم ہیں اور سارے زمانے کی دشمنی	ab ham haiñ aur saare zamāne kī dushmanī
اس سے ذرا سا ربط بڑھانا بہت ہوا	us se zarā sā rabt baḌhānā bahut huā
اب کیوں نہ زندگی پہ محبت کو وار دیں	ab kyuuñ na zindagī pe mohabbat ko vaar deñ
اس عاشقی میں جان سے جانا بہت ہوا	is āshiqī meñ jaan se jaanā bahut huā
اب تک تو دل کا دل سے تعارف نہ ہو سکا	ab tak to dil kā dil se ta.āruf na ho sakā
مانا کہ اس سے ملنا ملانا بہت ہوا	maanā ki us se milnā milānā bahut huā
کیا کیا نہ ہم خراب ہوئے ہیں مگر یہ دل	kyā kyā na ham ḳharāb hue haiñ magar ye dil
اے یاد یار تیرا ٹھکانہ بہت ہوا	ai yād-e-yār terā Thikāna bahut huā
کہتا تھا ناصحوں سے مرے منہ نہ آئیو	kahtā thā nāsehoñ se mire muñh na aa.iyo
پھر کیا تھا ایک ہو کا بہانہ بہت ہوا	phir kyā thā ek hū kā bahāna bahut huā
لو پھر ترے لبوں پہ اسی بے وفا کا ذکر	lo phir tire laboñ pe usī bevafā kā zikr
احمد فرازؔ تجھ سے کہا نہ بہت ہوا	ahmad-'farāz' tujh se kahā na bahut huā
عاشقی میں میرؔ جیسے خواب مت دیکھا کرو	āshiqī meñ 'mīr' jaise ḳhvāb mat dekhā karo
باؤلے ہو جاؤ گے مہتاب مت دیکھا کرو	bāvle ho jāoge mahtāb mat dekhā karo
جستہ جستہ پڑھ لیا کرنا مضامین وفا	jasta jasta paḌh liyā karnā mazāmīn-e-vafā
پر کتاب عشق کا ہر باب مت دیکھا کرو	par kitāb-e-ishq kā har baab mat dekhā karo
اس تماشے میں الٹ جاتی ہیں اکثر کشتیاں	is tamāshe meñ ulaT jaatī haiñ aksar kashtiyāñ
ڈوبنے والوں کو زیر آب مت دیکھا کرو	Dūbne vāloñ ko zer-e-āb mat dekhā karo
مے کدے میں کیا تکلف مے کشی میں کیا حجاب	mai-kade meñ kyā takalluf mai-kashī meñ kyā hijāb
بزم ساقی میں ادب آداب مت دیکھا کرو	bazm-e-sāqī meñ adab ādāb mat dekhā karo
ہم سے درویشوں کے گھر آؤ تو یاروں کی طرح	ham se durveshoñ ke ghar aao to yāroñ kī tarah
ہر جگہ خس خانہ و برفاب مت دیکھا کرو	har jagah ḳhas-ḳhāna o barfāb mat dekhā karo
مانگے تانگے کی قبائیں دیر تک رہتی نہیں	māñge-tāñge kī qabā.eñ der tak rahtī nahīñ
یار لوگوں کے لقب القاب مت دیکھا کرو	yaar logoñ ke laqab-alqāb mat dekhā karo
تشنگی میں لب بھگو لینا بھی کافی ہے فرازؔ	tishnagī meñ lab bhigo lenā bhī kaafī hai 'farāz'
جام میں صہبا ہے یا زہراب مت دیکھا کرو	jaam meñ sahbā hai yā zahrāb mat dekhā karo
آنکھ سے دور نہ ہو دل سے اتر جائے گا	aañkh se duur na ho dil se utar jā.egā
وقت کا کیا ہے گزرتا ہے گزر جائے گا	vaqt kā kyā hai guzartā hai guzar jā.egā
اتنا مانوس نہ ہو خلوت غم سے اپنی	itnā mānūs na ho ḳhalvat-e-ġham se apnī
تو کبھی خود کو بھی دیکھے گا تو ڈر جائے گا	tū kabhī ḳhud ko bhī dekhegā to Dar jā.egā
ڈوبتے ڈوبتے کشتی کو اچھالا دے دوں	Dūbte Dūbte kashtī ko uchhālā de duuñ
میں نہیں کوئی تو ساحل پہ اتر جائے گا	maiñ nahīñ koī to sāhil pe utar jā.egā
زندگی تیری عطا ہے تو یہ جانے والا	zindagī terī atā hai to ye jaane vaalā
تیری بخشش تری دہلیز پہ دھر جائے گا	terī baḳhshish tirī dahlīz pe dhar jā.egā
ضبط لازم ہے مگر دکھ ہے قیامت کا فرازؔ	zabt lāzim hai magar dukh hai qayāmat kā 'farāz'
ظالم اب کے بھی نہ روئے گا تو مر جائے گا	zālim ab ke bhī na ro.egā to mar jā.egā
ایسا ہے کہ سب خواب مسلسل نہیں ہوتے	aisā hai ki sab ḳhvāb musalsal nahīñ hote
جو آج تو ہوتے ہیں مگر کل نہیں ہوتے	jo aaj to hote haiñ magar kal nahīñ hote
اندر کی فضاؤں کے کرشمے بھی عجب ہیں	andar kī fazāoñ ke karishme bhī ajab haiñ
مینہ ٹوٹ کے برسے بھی تو بادل نہیں ہوتے	meñh TuuT ke barse bhī to bādal nahīñ hote
کچھ مشکلیں ایسی ہیں کہ آساں نہیں ہوتیں	kuchh mushkileñ aisī haiñ ki āsāñ nahīñ hotīñ
کچھ ایسے معمے ہیں کبھی حل نہیں ہوتے	kuchh aise muamme haiñ kabhī hal nahīñ hote
شائستگیٔ غم کے سبب آنکھوں کے صحرا	shā.istagī-e-ġham ke sabab āñkhoñ ke sahrā
نمناک تو ہو جاتے ہیں جل تھل نہیں ہوتے	namnāk to ho jaate haiñ jal-thal nahīñ hote
کیسے ہی تلاطم ہوں مگر قلزم جاں میں	kaise hī talātum hoñ magar qulzum-e-jāñ meñ
کچھ یاد جزیرے ہیں کہ اوجھل نہیں ہوتے	kuchh yād-jazīre haiñ ki ojhal nahīñ hote
عشاق کے مانند کئی اہل ہوس بھی	ushshāq ke mānind ka.ī ahl-e-havas bhī
پاگل تو نظر آتے ہیں پاگل نہیں ہوتے	pāgal to nazar aate haiñ pāgal nahīñ hote
سب خواہشیں پوری ہوں فرازؔ ایسا نہیں ہے	sab ḳhvāhisheñ puurī hoñ 'farāz' aisā nahīñ hai
جیسے کئی اشعار مکمل نہیں ہوتے	jaise ka.ī ash.ār mukammal nahīñ hote
جس سمت بھی دیکھوں نظر آتا ہے کہ تم ہو	jis samt bhī dekhūñ nazar aatā hai ki tum ho
اے جان جہاں یہ کوئی تم سا ہے کہ تم ہو	ai jān-e-jahāñ ye koī tum sā hai ki tum ho
یہ خواب ہے خوشبو ہے کہ جھونکا ہے کہ پل ہے	ye ḳhvāb hai ḳhushbū hai ki jhoñkā hai ki pal hai
یہ دھند ہے بادل ہے کہ سایا ہے کہ تم ہو	ye dhund hai bādal hai ki saayā hai ki tum ho
اس دید کی ساعت میں کئی رنگ ہیں لرزاں	is diid kī saa.at meñ ka.ī rañg haiñ larzāñ
میں ہوں کہ کوئی اور ہے دنیا ہے کہ تم ہو	maiñ huuñ ki koī aur hai duniyā hai ki tum ho
دیکھو یہ کسی اور کی آنکھیں ہیں کہ میری	dekho ye kisī aur kī āñkheñ haiñ ki merī
دیکھوں یہ کسی اور کا چہرہ ہے کہ تم ہو	dekhūñ ye kisī aur kā chehra hai ki tum ho
یہ عمر گریزاں کہیں ٹھہرے تو یہ جانوں	ye umr-e-gurezāñ kahīñ Thahre to ye jānūñ
ہر سانس میں مجھ کو یہی لگتا ہے کہ تم ہو	har saañs meñ mujh ko yahī lagtā hai ki tum ho
ہر بزم میں موضوع سخن دل زدگاں کا	har bazm meñ mauzū-e-suḳhan dil-zadagāñ kā
اب کون ہے شیریں ہے کہ لیلیٰ ہے کہ تم ہو	ab kaun hai shīrīñ hai ki lailā hai ki tum ho
اک درد کا پھیلا ہوا صحرا ہے کہ میں ہوں	ik dard kā phailā huā sahrā hai ki maiñ huuñ
اک موج میں آیا ہوا دریا ہے کہ تم ہو	ik mauj meñ aayā huā dariyā hai ki tum ho
وہ وقت نہ آئے کہ دل زار بھی سوچے	vo vaqt na aa.e ki dil-e-zār bhī soche
اس شہر میں تنہا کوئی ہم سا ہے کہ تم ہو	is shahr meñ tanhā koī ham sā hai ki tum ho
آباد ہم آشفتہ سروں سے نہیں مقتل	ābād ham āshufta-saroñ se nahīñ maqtal
یہ رسم ابھی شہر میں زندہ ہے کہ تم ہو	ye rasm abhī shahr meñ zinda hai ki tum ho
اے جان فرازؔ اتنی بھی توفیق کسے تھی	ai jān-e-'farāz' itnī bhī taufīq kise thī
ہم کو غم ہستی بھی گوارا ہے کہ تم ہو	ham ko ġham-e-hastī bhī gavārā hai ki tum ho
اب شوق سے کہ جاں سے گزر جانا چاہیئے	ab shauq se ki jaañ se guzar jaanā chāhiye
بول اے ہوائے شہر کدھر جانا چاہیئے	bol ai havā-e-shahr kidhar jaanā chāhiye
کب تک اسی کو آخری منزل کہیں گے ہم	kab tak isī ko āḳhirī manzil kaheñge ham
کوئے مراد سے بھی ادھر جانا چاہیئے	kū-e-murād se bhī udhar jaanā chāhiye
وہ وقت آ گیا ہے کہ ساحل کو چھوڑ کر	vo vaqt aa gayā hai ki sāhil ko chhoḌ kar
گہرے سمندروں میں اتر جانا چاہیئے	gahre samundaroñ meñ utar jaanā chāhiye
اب رفتگاں کی بات نہیں کارواں کی ہے	ab raftagāñ kī baat nahīñ kārvāñ kī hai
جس سمت بھی ہو گرد سفر جانا چاہیئے	jis samt bhī ho gard-e-safar jaanā chāhiye
کچھ تو ثبوت خون تمنا کہیں ملے	kuchh to subūt-e-ḳhūn-e-tamannā kahīñ mile
ہے دل تہی تو آنکھ کو بھر جانا چاہیئے	hai dil tahī to aañkh ko bhar jaanā chāhiye
یا اپنی خواہشوں کو مقدس نہ جانتے	yā apnī ḳhvāhishoñ ko muqaddas na jānte
یا خواہشوں کے ساتھ ہی مر جانا چاہیئے	yā ḳhvāhishoñ ke saath hī mar jaanā chāhiye
اب کیا سوچیں کیا حالات تھے کس کارن یہ زہر پیا ہے	ab kyā socheñ kyā hālāt the kis kāran ye zahr piyā hai
ہم نے اس کے شہر کو چھوڑا اور آنکھوں کو موند لیا ہے	ham ne us ke shahr ko chhoḌā aur āñkhoñ ko muuñd liyā hai
اپنا یہ شیوہ تو نہیں تھا اپنے غم اوروں کو سونپیں	apnā ye sheva to nahīñ thā apne ġham auroñ ko sauñpeñ
خود تو جاگتے یا سوتے ہیں اس کو کیوں بے خواب کیا ہے	ḳhud to jāgte yā sote haiñ us ko kyuuñ be-ḳhvāb kiyā hai
خلقت کے آوازے بھی تھے بند اس کے دروازے بھی تھے	ḳhilqat ke āvāze bhī the band us ke darvāze bhī the
پھر بھی اس کوچے سے گزرے پھر بھی اس کا نام لیا ہے	phir bhī us kūche se guzre phir bhī us kā naam liyā hai
ہجر کی رت جاں لیوا تھی پر غلط سبھی اندازے نکلے	hijr kī rut jāñ-levā thī par ġhalat sabhī andāze nikle
تازہ رفاقت کے موسم تک میں بھی جیا ہوں وہ بھی جیا ہے	taaza rifāqat ke mausam tak maiñ bhī jiyā huuñ vo bhī jiyā hai
ایک فرازؔ تمہیں تنہا ہو جو اب تک دکھ کے رسیا ہو	ek 'farāz' tumhīñ tanhā ho jo ab tak dukh ke rasiyā ho
ورنہ اکثر دل والوں نے درد کا رستہ چھوڑ دیا ہے	varna aksar dil vāloñ ne dard kā rasta chhoḌ diyā hai
اب کے تجدید وفا کا نہیں امکاں جاناں	ab ke tajdīd-e-vafā kā nahīñ imkāñ jānāñ
یاد کیا تجھ کو دلائیں ترا پیماں جاناں	yaad kyā tujh ko dilā.eñ tirā paimāñ jānāñ
یوں ہی موسم کی ادا دیکھ کے یاد آیا ہے	yūñhī mausam kī adā dekh ke yaad aayā hai
کس قدر جلد بدل جاتے ہیں انساں جاناں	kis qadar jald badal jaate haiñ insāñ jānāñ
زندگی تیری عطا تھی سو ترے نام کی ہے	zindagī terī atā thī so tire naam kī hai
ہم نے جیسے بھی بسر کی ترا احساں جاناں	ham ne jaise bhī basar kī tirā ehsāñ jānāñ
دل یہ کہتا ہے کہ شاید ہے فسردہ تو بھی	dil ye kahtā hai ki shāyad hai fasurda tū bhī
دل کی کیا بات کریں دل تو ہے ناداں جاناں	dil kī kyā baat kareñ dil to hai nādāñ jānāñ
اول اول کی محبت کے نشے یاد تو کر	avval avval kī mohabbat ke nashe yaad to kar
بے پیے بھی ترا چہرہ تھا گلستاں جاناں	be-piye bhī tirā chehra thā gulistāñ jānāñ
آخر آخر تو یہ عالم ہے کہ اب ہوش نہیں	āḳhir āḳhir to ye aalam hai ki ab hosh nahīñ
رگ مینا سلگ اٹھی کہ رگ جاں جاناں	rag-e-mīnā sulag uTThī ki rag-e-jāñ jānāñ
مدتوں سے یہی عالم نہ توقع نہ امید	muddatoñ se yahī aalam na tavaqqo na umiid
دل پکارے ہی چلا جاتا ہے جاناں جاناں	dil pukāre hī chalā jaatā hai jānāñ jānāñ
ہم بھی کیا سادہ تھے ہم نے بھی سمجھ رکھا تھا	ham bhī kyā saada the ham ne bhī samajh rakkhā thā
غم دوراں سے جدا ہے غم جاناں جاناں	ġham-e-daurāñ se judā hai ġham-e-jānāñ jānāñ
اب کے کچھ ایسی سجی محفل یاراں جاناں	ab ke kuchh aisī sajī mahfil-e-yārāñ jānāñ
سر بہ زانو ہے کوئی سر بہ گریباں جاناں	sar-ba-zānū hai koī sar-ba-garebāñ jānāñ
ہر کوئی اپنی ہی آواز سے کانپ اٹھتا ہے	har koī apnī hī āvāz se kaañp uThtā hai
ہر کوئی اپنے ہی سائے سے ہراساں جاناں	har koī apne hī saa.e se hirāsāñ jānāñ
جس کو دیکھو وہی زنجیر بہ پا لگتا ہے	jis ko dekho vahī zanjīr-ba-pā lagtā hai
شہر کا شہر ہوا داخل زنداں جاناں	shahr kā shahr huā dāḳhil-e-zindāñ jānāñ
اب ترا ذکر بھی شاید ہی غزل میں آئے	ab tirā zikr bhī shāyad hī ġhazal meñ aa.e
اور سے اور ہوئے درد کے عنواں جاناں	aur se aur hue dard ke unvāñ jānāñ
ہم کہ روٹھی ہوئی رت کو بھی منا لیتے تھے	ham ki rūThī huī rut ko bhī manā lete the
ہم نے دیکھا ہی نہ تھا موسم ہجراں جاناں	ham ne dekhā hī na thā mausam-e-hijrāñ jānāñ
ہوش آیا تو سبھی خواب تھے ریزہ ریزہ	hosh aayā to sabhī ḳhvāb the reza reza
جیسے اڑتے ہوئے اوراق پریشاں جاناں	jaise uḌte hue aurāq-e-pareshāñ jānāñ
ہوا کے زور سے پندار بام و در بھی گیا	havā ke zor se pindār-e-bām-o-dar bhī gayā
چراغ کو جو بچاتے تھے ان کا گھر بھی گیا	charāġh ko jo bachāte the un kā ghar bhī gayā
پکارتے رہے محفوظ کشتیوں والے	pukārte rahe mahfūz kashtiyoñ vaale
میں ڈوبتا ہوا دریا کے پار اتر بھی گیا	maiñ Dūbtā huā dariyā ke paar utar bhī gayā
اب احتیاط کی دیوار کیا اٹھاتے ہو	ab ehtiyāt kī dīvār kyā uThāte ho
جو چور دل میں چھپا تھا وہ کام کر بھی گیا	jo chor dil meñ chhupā thā vo kaam kar bhī gayā
میں چپ رہا کہ اسی میں تھی عافیت جاں کی	maiñ chup rahā ki isī meñ thī āfiyat jaañ kī
کوئی تو میری طرح تھا جو دار پر بھی گیا	koī to merī tarah thā jo daar par bhī gayā
سلگتے سوچتے ویران موسموں کی طرح	sulagte sochte vīrān mausamoñ kī tarah
کڑا تھا عہد جوانی مگر گزر بھی گیا	kaḌā thā ahd-e-javānī magar guzar bhī gayā
جسے بھلا نہ سکا اس کو یاد کیا رکھتا	jise bhulā na sakā us ko yaad kyā rakhtā
جو نام لب پہ رہا ذہن سے اتر بھی گیا	jo naam lab pe rahā zehn se utar bhī gayā
پھٹی پھٹی ہوئی آنکھوں سے یوں نہ دیکھ مجھے	phaTī phaTī huī āñkhoñ se yuuñ na dekh mujhe
تجھے تلاش ہے جس شخص کی وہ مر بھی گیا	tujhe talāsh hai jis shaḳhs kī vo mar bhī gayā
مگر فلک کو عداوت اسی کے گھر سے تھی	magar falak ko adāvat usī ke ghar se thī
جہاں فرازؔ نہ تھا سیل غم ادھر بھی گیا	jahāñ 'farāz' na thā sail-e-ġham udhar bhī gayā
ابھی کچھ اور کرشمے غزل کے دیکھتے ہیں	abhī kuchh aur karishme ġhazal ke dekhte haiñ
فرازؔ اب ذرا لہجہ بدل کے دیکھتے ہیں	'farāz' ab zarā lahja badal ke dekhte haiñ
جدائیاں تو مقدر ہیں پھر بھی جان سفر	judā.iyāñ to muqaddar haiñ phir bhī jān-e-safar
کچھ اور دور ذرا ساتھ چل کے دیکھتے ہیں	kuchh aur duur zarā saath chal ke dekhte haiñ
رہ وفا میں حریف خرام کوئی تو ہو	rah-e-vafā meñ harīf-e-ḳhirām koī to ho
سو اپنے آپ سے آگے نکل کے دیکھتے ہیں	so apne aap se aage nikal ke dekhte haiñ
تو سامنے ہے تو پھر کیوں یقیں نہیں آتا	tū sāmne hai to phir kyuuñ yaqīñ nahīñ aatā
یہ بار بار جو آنکھوں کو مل کے دیکھتے ہیں	ye baar baar jo āñkhoñ ko mal ke dekhte haiñ
یہ کون لوگ ہیں موجود تیری محفل میں	ye kaun log haiñ maujūd terī mahfil meñ
جو لالچوں سے تجھے مجھ کو جل کے دیکھتے ہیں	jo lālachoñ se tujhe mujh ko jal ke dekhte haiñ
یہ قرب کیا ہے کہ یک جاں ہوئے نہ دور رہے	ye qurb kyā hai ki yak-jāñ hue na duur rahe
ہزار ایک ہی قالب میں ڈھل کے دیکھتے ہیں	hazār ek hī qālib meñ Dhal ke dekhte haiñ
نہ تجھ کو مات ہوئی ہے نہ مجھ کو مات ہوئی	na tujh ko maat huī hai na mujh ko maat huī
سو اب کے دونوں ہی چالیں بدل کے دیکھتے ہیں	so ab ke donoñ hī chāleñ badal ke dekhte haiñ
یہ کون ہے سر ساحل کہ ڈوبنے والے	ye kaun hai sar-e-sāhil ki Dūbne vaale
سمندروں کی تہوں سے اچھل کے دیکھتے ہیں	samundaroñ kī tahoñ se uchhal ke dekhte haiñ
ابھی تلک تو نہ کندن ہوئے نہ راکھ ہوئے	abhī talak to na kundan hue na raakh hue
ہم اپنی آگ میں ہر روز جل کے دیکھتے ہیں	ham apnī aag meñ har roz jal ke dekhte haiñ
بہت دنوں سے نہیں ہے کچھ اس کی خیر خبر	bahut dinoñ se nahīñ hai kuchh us kī ḳhair ḳhabar
چلو فرازؔ کو اے یار چل کے دیکھتے ہیں	chalo 'farāz' ko ai yaar chal ke dekhte haiñ
رنجش ہی سہی دل ہی دکھانے کے لیے آ	ranjish hī sahī dil hī dukhāne ke liye aa
آ پھر سے مجھے چھوڑ کے جانے کے لیے آ	aa phir se mujhe chhoḌ ke jaane ke liye aa
کچھ تو مرے پندار محبت کا بھرم رکھ	kuchh to mire pindār-e-mohabbat kā bharam rakh
تو بھی تو کبھی مجھ کو منانے کے لیے آ	tū bhī to kabhī mujh ko manāne ke liye aa
پہلے سے مراسم نہ سہی پھر بھی کبھی تو	pahle se marāsim na sahī phir bhī kabhī to
رسم و رہ دنیا ہی نبھانے کے لیے آ	rasm-o-rah-e-duniyā hī nibhāne ke liye aa
کس کس کو بتائیں گے جدائی کا سبب ہم	kis kis ko batā.eñge judā.ī kā sabab ham
تو مجھ سے خفا ہے تو زمانے کے لیے آ	tū mujh se ḳhafā hai to zamāne ke liye aa
اک عمر سے ہوں لذت گریہ سے بھی محروم	ik umr se huuñ lazzat-e-girya se bhī mahrūm
اے راحت جاں مجھ کو رلانے کے لیے آ	ai rāhat-e-jāñ mujh ko rulāne ke liye aa
اب تک دل خوش فہم کو تجھ سے ہیں امیدیں	ab tak dil-e-ḳhush-fahm ko tujh se haiñ ummīdeñ
یہ آخری شمعیں بھی بجھانے کے لیے آ	ye āḳhirī sham.eñ bhī bujhāne ke liye aa
اس قدر مسلسل تھیں شدتیں جدائی کی	is qadar musalsal thiiñ shiddateñ judā.ī kī
آج پہلی بار اس سے میں نے بے وفائی کی	aaj pahlī baar us se maiñ ne bevafā.ī kī
ورنہ اب تلک یوں تھا خواہشوں کی بارش میں	varna ab talak yuuñ thā ḳhvāhishoñ kī bārish meñ
یا تو ٹوٹ کر رویا یا غزل سرائی کی	yā to TuuT kar royā yā ġhazal-sarā.ī kī
تج دیا تھا کل جن کو ہم نے تیری چاہت میں	taj diyā thā kal jin ko ham ne terī chāhat meñ
آج ان سے مجبوراً تازہ آشنائی کی	aaj un se majbūran taaza āshnā.ī kī
ہو چلا تھا جب مجھ کو اختلاف اپنے سے	ho chalā thā jab mujh ko iḳhtilāf apne se
تو نے کس گھڑی ظالم میری ہم نوائی کی	tū ne kis ghaḌī zālim merī ham-navā.ī kī
ترک کر چکے قاصد کوئے نامراداں کو	tark kar chuke qāsid kū-e-nā-murādāñ ko
کون اب خبر لاوے شہر آشنائی کی	kaun ab ḳhabar laave shahr-e-āshnā.ī kī
طنز و طعنہ و تہمت سب ہنر ہیں ناصح کے	tanz o ta.ana o tohmat sab hunar haiñ nāseh ke
آپ سے کوئی پوچھے ہم نے کیا برائی کی	aap se koī pūchhe ham ne kyā burā.ī kī
پھر قفس میں شور اٹھا قیدیوں کا اور صیاد	phir qafas meñ shor uTThā qaidiyoñ kā aur sayyād
دیکھنا اڑا دے گا پھر خبر رہائی کی	dekhnā uḌā degā phir ḳhabar rihā.ī kī
دکھ ہوا جب اس در پر کل فرازؔ کو دیکھا	dukh huā jab us dar par kal 'farāz' ko dekhā
لاکھ عیب تھے اس میں خو نہ تھی گدائی کی	laakh aib the us meñ ḳhū na thī gadā.ī kī
ساقیا ایک نظر جام سے پہلے پہلے	sāqiyā ek nazar jaam se pahle pahle
ہم کو جانا ہے کہیں شام سے پہلے پہلے	ham ko jaanā hai kahīñ shaam se pahle pahle
نو گرفتار وفا سعئ رہائی ہے عبث	nau-giraftār-e-vafā sa.i-e-rihā.ī hai abas
ہم بھی الجھے تھے بہت دام سے پہلے پہلے	ham bhī uljhe the bahut daam se pahle pahle
خوش ہو اے دل کہ محبت تو نبھا دی تو نے	ḳhush ho ai dil ki mohabbat to nibhā dī tū ne
لوگ اجڑ جاتے ہیں انجام سے پہلے پہلے	log ujaḌ jaate haiñ anjām se pahle pahle
اب ترے ذکر پہ ہم بات بدل دیتے ہیں	ab tire zikr pe ham baat badal dete haiñ
کتنی رغبت تھی ترے نام سے پہلے پہلے	kitnī raġhbat thī tire naam se pahle pahle
سامنے عمر پڑی ہے شب تنہائی کی	sāmne umr paḌī hai shab-e-tanhā.ī kī
وہ مجھے چھوڑ گیا شام سے پہلے پہلے	vo mujhe chhoḌ gayā shaam se pahle pahle
کتنا اچھا تھا کہ ہم بھی جیا کرتے تھے فرازؔ	kitnā achchhā thā ki ham bhī jiyā karte the 'farāz'
غیر معروف سے گمنام سے پہلے پہلے	ġhair-mārūf se gumnām se pahle pahle
اس سے پہلے کہ بے وفا ہو جائیں	is se pahle ki be-vafā ho jaa.eñ
کیوں نہ اے دوست ہم جدا ہو جائیں	kyuuñ na ai dost ham judā ho jaa.eñ
تو بھی ہیرے سے بن گیا پتھر	tū bhī hiire se ban gayā patthar
ہم بھی کل جانے کیا سے کیا ہو جائیں	ham bhī kal jaane kyā se kyā ho jaa.eñ
تو کہ یکتا تھا بے شمار ہوا	tū ki yaktā thā be-shumār huā
ہم بھی ٹوٹیں تو جا بجا ہو جائیں	ham bhī TūTeñ to jā-ba-jā ho jaa.eñ
ہم بھی مجبوریوں کا عذر کریں	ham bhī majbūriyoñ kā uzr kareñ
پھر کہیں اور مبتلا ہو جائیں	phir kahīñ aur mubtalā ho jaa.eñ
ہم اگر منزلیں نہ بن پائے	ham agar manzileñ na ban paa.e
منزلوں تک کا راستا ہو جائیں	manziloñ tak kā rāstā ho jaa.eñ
دیر سے سوچ میں ہیں پروانے	der se soch meñ haiñ parvāne
راکھ ہو جائیں یا ہوا ہو جائیں	raakh ho jaa.eñ yā havā ho jaa.eñ
عشق بھی کھیل ہے نصیبوں کا	ishq bhī khel hai nasīboñ kā
خاک ہو جائیں کیمیا ہو جائیں	ḳhaak ho jaa.eñ kīmiyā ho jaa.eñ
اب کے گر تو ملے تو ہم تجھ سے	ab ke gar tū mile to ham tujh se
ایسے لپٹیں تری قبا ہو جائیں	aise lipTeñ tirī qabā ho jaa.eñ
بندگی ہم نے چھوڑ دی ہے فرازؔ	bandagī ham ne chhoḌ dī hai 'farāz'
کیا کریں لوگ جب خدا ہو جائیں	kyā kareñ log jab ḳhudā ho jaa.eñ
دکھ فسانہ نہیں کہ تجھ سے کہیں	dukh fasāna nahīñ ki tujh se kaheñ
دل بھی مانا نہیں کہ تجھ سے کہیں	dil bhī maanā nahīñ ki tujh se kaheñ
آج تک اپنی بیکلی کا سبب	aaj tak apnī bekalī kā sabab
خود بھی جانا نہیں کہ تجھ سے کہیں	ḳhud bhī jaanā nahīñ ki tujh se kaheñ
بے طرح حال دل ہے اور تجھ سے	be-tarah hāl-e-dil hai aur tujh se
دوستانہ نہیں کہ تجھ سے کہیں	dostāna nahīñ ki tujh se kaheñ
ایک تو حرف آشنا تھا مگر	ek tū harf-e-āshnā thā magar
اب زمانہ نہیں کہ تجھ سے کہیں	ab zamāna nahīñ ki tujh se kaheñ
قاصدا ہم فقیر لوگوں کا	qāsidā ham faqīr logoñ kā
اک ٹھکانہ نہیں کہ تجھ سے کہیں	ik Thikāna nahīñ ki tujh se kaheñ
اے خدا درد دل ہے بخشش دوست	ai ḳhudā dard-e-dil hai baḳhshish-e-dost
آب و دانہ نہیں کہ تجھ سے کہیں	āb-o-dāna nahīñ ki tujh se kaheñ
اب تو اپنا بھی اس گلی میں فرازؔ	ab to apnā bhī us galī meñ 'farāz'
آنا جانا نہیں کہ تجھ سے کہیں	aanā jaanā nahīñ ki tujh se kaheñ
اول اول کی دوستی ہے ابھی	avval avval kī dostī hai abhī
اک غزل ہے کہ ہو رہی ہے ابھی	ik ġhazal hai ki ho rahī hai abhī
میں بھی شہر وفا میں نو وارد	maiñ bhī shahr-e-vafā meñ nau-vārid
وہ بھی رک رک کے چل رہی ہے ابھی	vo bhī ruk ruk ke chal rahī hai abhī
میں بھی ایسا کہاں کا زود شناس	maiñ bhī aisā kahāñ kā zūd-shanās
وہ بھی لگتا ہے سوچتی ہے ابھی	vo bhī lagtā hai sochtī hai abhī
دل کی وارفتگی ہے اپنی جگہ	dil kī vāraftagī hai apnī jagah
پھر بھی کچھ احتیاط سی ہے ابھی	phir bhī kuchh ehtiyāt sī hai abhī
گرچہ پہلا سا اجتناب نہیں	garche pahlā sā ijtināb nahīñ
پھر بھی کم کم سپردگی ہے ابھی	phir bhī kam kam supurdagī hai abhī
کیسا موسم ہے کچھ نہیں کھلتا	kaisā mausam hai kuchh nahīñ khultā
بوندا باندی بھی دھوپ بھی ہے ابھی	būñdā-bāndī bhī dhuup bhī hai abhī
خود کلامی میں کب یہ نشہ تھا	ḳhud-kalāmī meñ kab ye nashsha thā
جس طرح روبرو کوئی ہے ابھی	jis tarah rū-ba-rū koī hai abhī
قربتیں لاکھ خوبصورت ہوں	qurbateñ laakh ḳhūb-sūrat hoñ
دوریوں میں بھی دل کشی ہے ابھی	dūriyoñ meñ bhī dilkashī hai abhī
فصل گل میں بہار پہلا گلاب	fasl-e-gul meñ bahār pahlā gulāb
کس کی زلفوں میں ٹانکتی ہے ابھی	kis kī zulfoñ meñ Tāñktī hai abhī
مدتیں ہو گئیں فرازؔ مگر	muddateñ ho ga.iiñ 'farāz' magar
وہ جو دیوانگی کہ تھی ہے ابھی	vo jo dīvāngī ki thī hai abhī
قربتوں میں بھی جدائی کے زمانے مانگے	qurbatoñ meñ bhī judā.ī ke zamāne māñge
دل وہ بے مہر کہ رونے کے بہانے مانگے	dil vo be-mehr ki rone ke bahāne māñge
ہم نہ ہوتے تو کسی اور کے چرچے ہوتے	ham na hote to kisī aur ke charche hote
خلقت شہر تو کہنے کو فسانے مانگے	ḳhilqat-e-shahr to kahne ko fasāne māñge
یہی دل تھا کہ ترستا تھا مراسم کے لیے	yahī dil thā ki tarastā thā marāsim ke liye
اب یہی ترک تعلق کے بہانے مانگے	ab yahī tark-e-ta.alluq ke bahāne māñge
اپنا یہ حال کہ جی ہار چکے لٹ بھی چکے	apnā ye haal ki jī haar chuke luT bhī chuke
اور محبت وہی انداز پرانے مانگے	aur mohabbat vahī andāz purāne māñge
زندگی ہم ترے داغوں سے رہے شرمندہ	zindagī ham tire dāġhoñ se rahe sharminda
اور تو ہے کہ سدا آئینہ خانے مانگے	aur tū hai ki sadā ā.īna-ḳhāne māñge
دل کسی حال پہ قانع ہی نہیں جان فرازؔ	dil kisī haal pe qaane hī nahīñ jān-e-'farāz'
مل گئے تم بھی تو کیا اور نہ جانے مانگے	mil ga.e tum bhī to kyā aur na jaane māñge
یہ کیا کہ سب سے بیاں دل کی حالتیں کرنی	ye kyā ki sab se bayāñ dil kī hālateñ karnī
فرازؔ تجھ کو نہ آئیں محبتیں کرنی	'farāz' tujh ko na aa.iiñ mohabbateñ karnī
یہ قرب کیا ہے کہ تو سامنے ہے اور ہمیں	ye qurb kyā hai ki tū sāmne hai aur hameñ
شمار ابھی سے جدائی کی ساعتیں کرنی	shumār abhī se judā.ī kī sā.ateñ karnī
کوئی خدا ہو کہ پتھر جسے بھی ہم چاہیں	koī ḳhudā ho ki patthar jise bhī ham chāheñ
تمام عمر اسی کی عبادتیں کرنی	tamām umr usī kī ibādateñ karnī
سب اپنے اپنے قرینے سے منتظر اس کے	sab apne apne qarīne se muntazir us ke
کسی کو شکر کسی کو شکایتیں کرنی	kisī ko shukr kisī ko shikāyateñ karnī
ہم اپنے دل سے ہی مجبور اور لوگوں کو	ham apne dil se hī majbūr aur logoñ ko
ذرا سی بات پہ برپا قیامتیں کرنی	zarā sī baat pe barpā qayāmateñ karnī
ملیں جب ان سے تو مبہم سی گفتگو کرنا	mileñ jab un se to mub.ham sī guftugū karnā
پھر اپنے آپ سے سو سو وضاحتیں کرنی	phir apne aap se sau sau vazāhateñ karnī
یہ لوگ کیسے مگر دشمنی نباہتے ہیں	ye log kaise magar dushmanī nibāhte haiñ
ہمیں تو راس نہ آئیں محبتیں کرنی	hameñ to raas na aa.iiñ mohabbateñ karnī
کبھی فرازؔ نئے موسموں میں رو دینا	kabhī 'farāz' na.e mausamoñ meñ ro denā
کبھی تلاش پرانی رفاقتیں کرنی	kabhī talāsh purānī rifāqateñ karnī
اب کے ہم بچھڑے تو شاید کبھی خوابوں میں ملیں	ab ke ham bichhḌe to shāyad kabhī ḳhvāboñ meñ mileñ
جس طرح سوکھے ہوئے پھول کتابوں میں ملیں	jis tarah sūkhe hue phuul kitāboñ meñ mileñ
ڈھونڈ اجڑے ہوئے لوگوں میں وفا کے موتی	DhūñDh ujḌe hue logoñ meñ vafā ke motī
یہ خزانے تجھے ممکن ہے خرابوں میں ملیں	ye ḳhazāne tujhe mumkin hai ḳharāboñ meñ mileñ
غم دنیا بھی غم یار میں شامل کر لو	ġham-e-duniyā bhī ġham-e-yār meñ shāmil kar lo
نشہ بڑھتا ہے شرابیں جو شرابوں میں ملیں	nashsha baḌhtā hai sharābeñ jo sharāboñ meñ mileñ
تو خدا ہے نہ مرا عشق فرشتوں جیسا	tū ḳhudā hai na mirā ishq farishtoñ jaisā
دونوں انساں ہیں تو کیوں اتنے حجابوں میں ملیں	donoñ insāñ haiñ to kyuuñ itne hijāboñ meñ mileñ
آج ہم دار پہ کھینچے گئے جن باتوں پر	aaj ham daar pe khīñche ga.e jin bātoñ par
کیا عجب کل وہ زمانے کو نصابوں میں ملیں	kyā ajab kal vo zamāne ko nisāboñ meñ mileñ
اب نہ وہ میں نہ وہ تو ہے نہ وہ ماضی ہے فرازؔ	ab na vo maiñ na vo tū hai na vo maazī hai 'farāz'
جیسے دو شخص تمنا کے سرابوں میں ملیں	jaise do shaḳhs tamannā ke sarāboñ meñ mileñ
عجب جنون مسافت میں گھر سے نکلا تھا	ajab junūn-e-masāfat meñ ghar se niklā thā
خبر نہیں ہے کہ سورج کدھر سے نکلا تھا	ḳhabar nahīñ hai ki sūraj kidhar se niklā thā
یہ کون پھر سے انہیں راستوں میں چھوڑ گیا	ye kaun phir se unhīñ rāstoñ meñ chhoḌ gayā
ابھی ابھی تو عذاب سفر سے نکلا تھا	abhī abhī to azāb-e-safar se niklā thā
یہ تیر دل میں مگر بے سبب نہیں اترا	ye tiir dil meñ magar be-sabab nahīñ utrā
کوئی تو حرف لب چارہ گر سے نکلا تھا	koī to harf lab-e-chāragar se niklā thā
یہ اب جو آگ بنا شہر شہر پھیلا ہے	ye ab jo aag banā shahr shahr phailā hai
یہی دھواں مرے دیوار و در سے نکلا تھا	yahī dhuāñ mire dīvār-o-dar se niklā thā
میں رات ٹوٹ کے رویا تو چین سے سویا	maiñ raat TuuT ke royā to chain se soyā
کہ دل کا زہر مری چشم تر سے نکلا تھا	ki dil kā zahr mirī chashm-e-tar se niklā thā
یہ اب جو سر ہیں خمیدہ کلاہ کی خاطر	ye ab jo sar haiñ ḳhamīda kulāh kī ḳhātir
یہ عیب بھی تو ہم اہل ہنر سے نکلا تھا	ye aib bhī to ham ahl-e-hunar se niklā thā
وہ قیس اب جسے مجنوں پکارتے ہیں فرازؔ	vo qais ab jise majnūñ pukārte haiñ 'farāz'
تری طرح کوئی دیوانہ گھر سے نکلا تھا	tirī tarah koī dīvāna ghar se niklā thā
تجھ سے مل کر تو یہ لگتا ہے کہ اے اجنبی دوست	tujh se mil kar to ye lagtā hai ki ai ajnabī dost
تو مری پہلی محبت تھی مری آخری دوست	tū mirī pahlī mohabbat thī mirī āḳhirī dost
لوگ ہر بات کا افسانہ بنا دیتے ہیں	log har baat kā afsāna banā dete haiñ
یہ تو دنیا ہے مری جاں کئی دشمن کئی دوست	ye to duniyā hai mirī jaañ ka.ī dushman ka.ī dost
تیرے قامت سے بھی لپٹی ہے امر بیل کوئی	tere qāmat se bhī lipTī hai amar-bel koī
میری چاہت کو بھی دنیا کی نظر کھا گئی دوست	merī chāhat ko bhī duniyā kī nazar khā ga.ī dost
یاد آئی ہے تو پھر ٹوٹ کے یاد آئی ہے	yaad aa.ī hai to phir TuuT ke yaad aa.ī hai
کوئی گزری ہوئی منزل کوئی بھولی ہوئی دوست	koī guzrī huī manzil koī bhūlī huī dost
اب بھی آئے ہو تو احسان تمہارا لیکن	ab bhī aa.e ho to ehsān tumhārā lekin
وہ قیامت جو گزرنی تھی گزر بھی گئی دوست	vo qayāmat jo guzarnī thī guzar bhī ga.ī dost
تیرے لہجے کی تھکن میں ترا دل شامل ہے	tere lahje kī thakan meñ tirā dil shāmil hai
ایسا لگتا ہے جدائی کی گھڑی آ گئی دوست	aisā lagtā hai judā.ī kī ghaḌī aa ga.ī dost
بارش سنگ کا موسم ہے مرے شہر میں تو	bārish-e-sañg kā mausam hai mire shahr meñ to
تو یہ شیشے سا بدن لے کے کہاں آ گئی دوست	tū ye shīshe sā badan le ke kahāñ aa ga.ī dost
میں اسے عہد شکن کیسے سمجھ لوں جس نے	maiñ use ahd-shikan kaise samajh luuñ jis ne
آخری خط میں یہ لکھا تھا فقط آپ کی دوست	āḳhirī ḳhat meñ ye likkhā thā faqat aap kī dost
ایسے چپ ہیں کہ یہ منزل بھی کڑی ہو جیسے	aise chup haiñ ki ye manzil bhī kaḌī ho jaise
تیرا ملنا بھی جدائی کی گھڑی ہو جیسے	terā milnā bhī judā.ī kī ghaḌī ho jaise
اپنے ہی سائے سے ہر گام لرز جاتا ہوں	apne hī saa.e se har gaam laraz jaatā huuñ
راستے میں کوئی دیوار کھڑی ہو جیسے	rāste meñ koī dīvār khaḌī ho jaise
کتنے ناداں ہیں ترے بھولنے والے کہ تجھے	kitne nādāñ haiñ tire bhūlne vaale ki tujhe
یاد کرنے کے لیے عمر پڑی ہو جیسے	yaad karne ke liye umr paḌī ho jaise
تیرے ماتھے کی شکن پہلے بھی دیکھی تھی مگر	tere māthe kī shikan pahle bhī dekhī thī magar
یہ گرہ اب کے مرے دل میں پڑی ہو جیسے	ye girah ab ke mire dil meñ paḌī ho jaise
منزلیں دور بھی ہیں منزلیں نزدیک بھی ہیں	manzileñ duur bhī haiñ manzileñ nazdīk bhī haiñ
اپنے ہی پاؤں میں زنجیر پڑی ہو جیسے	apne hī paañv meñ zanjīr paḌī ho jaise
آج دل کھول کے روئے ہیں تو یوں خوش ہیں فرازؔ	aaj dil khol ke ro.e haiñ to yuuñ ḳhush haiñ 'farāz'
چند لمحوں کی یہ راحت بھی بڑی ہو جیسے	chand lamhoñ kī ye rāhat bhī baḌī ho jaise
پھر اسی رہ گزار پر شاید	phir usī rahguzār par shāyad
ہم کبھی مل سکیں مگر شاید	ham kabhī mil sakeñ magar shāyad
جن کے ہم منتظر رہے ان کو	jin ke ham muntazir rahe un ko
مل گئے اور ہم سفر شاید	mil ga.e aur ham-safar shāyad
جان پہچان سے بھی کیا ہوگا	jān-pahchān se bhī kyā hogā
پھر بھی اے دوست غور کر شاید	phir bhī ai dost ġhaur kar shāyad
اجنبیت کی دھند چھٹ جائے	ajnabiyyat kī dhund chhaT jaa.e
چمک اٹھے تری نظر شاید	chamak uTThe tirī nazar shāyad
زندگی بھر لہو رلائے گی	zindagī bhar lahū rulā.egī
یاد یاران بے خبر شاید	yād-e-yārān-e-be-ḳhabar shāyad
جو بھی بچھڑے وہ کب ملے ہیں فرازؔ	jo bhī bichhḌe vo kab mile haiñ 'farāz'
پھر بھی تو انتظار کر شاید	phir bhī tū intizār kar shāyad
کٹھن ہے راہ گزر تھوڑی دور ساتھ چلو	kaThin hai rāhguzar thoḌī duur saath chalo
بہت کڑا ہے سفر تھوڑی دور ساتھ چلو	bahut kaḌā hai safar thoḌī duur saath chalo
تمام عمر کہاں کوئی ساتھ دیتا ہے	tamām umr kahāñ koī saath detā hai
یہ جانتا ہوں مگر تھوڑی دور ساتھ چلو	ye jāntā huuñ magar thoḌī duur saath chalo
نشے میں چور ہوں میں بھی تمہیں بھی ہوش نہیں	nashe meñ chuur huuñ maiñ bhī tumheñ bhī hosh nahīñ
بڑا مزہ ہو اگر تھوڑی دور ساتھ چلو	baḌā maza ho agar thoḌī duur saath chalo
یہ ایک شب کی ملاقات بھی غنیمت ہے	ye ek shab kī mulāqāt bhī ġhanīmat hai
کسے ہے کل کی خبر تھوڑی دور ساتھ چلو	kise hai kal kī ḳhabar thoḌī duur saath chalo
ابھی تو جاگ رہے ہیں چراغ راہوں کے	abhī to jaag rahe haiñ charāġh rāhoñ ke
ابھی ہے دور سحر تھوڑی دور ساتھ چلو	abhī hai duur sahar thoḌī duur saath chalo
طواف منزل جاناں ہمیں بھی کرنا ہے	tavāf-e-manzil-e-jānāñ hameñ bhī karnā hai
فرازؔ تم بھی اگر تھوڑی دور ساتھ چلو	'farāz' tum bhī agar thoḌī duur saath chalo
میں تو مقتل میں بھی قسمت کا سکندر نکلا	maiñ to maqtal meñ bhī qismat kā sikandar niklā
قرعۂ فال مرے نام کا اکثر نکلا	qur.a-e-fāl mire naam kā aksar niklā
تھا جنہیں زعم وہ دریا بھی مجھی میں ڈوبے	thā jinheñ zo.am vo dariyā bhī mujhī meñ Duube
میں کہ صحرا نظر آتا تھا سمندر نکلا	maiñ ki sahrā nazar aatā thā samundar niklā
میں نے اس جان بہاراں کو بہت یاد کیا	maiñ ne us jān-e-bahārāñ ko bahut yaad kiyā
جب کوئی پھول مری شاخ ہنر پر نکلا	jab koī phuul mirī shāḳh-e-hunar par niklā
شہر والوں کی محبت کا میں قائل ہوں مگر	shahr-vāloñ kī mohabbat kā maiñ qaa.el huuñ magar
میں نے جس ہاتھ کو چوما وہی خنجر نکلا	maiñ ne jis haath ko chūmā vahī ḳhanjar niklā
تو یہیں ہار گیا ہے مرے بزدل دشمن	tū yahīñ haar gayā hai mire buzdil dushman
مجھ سے تنہا کے مقابل ترا لشکر نکلا	mujh se tanhā ke muqābil tirā lashkar niklā
میں کہ صحرائے محبت کا مسافر تھا فرازؔ	maiñ ki sahrā-e-mohabbat kā musāfir thā 'farāz'
ایک جھونکا تھا کہ خوشبو کے سفر پر نکلا	ek jhoñkā thā ki ḳhushbū ke safar par niklā
ہر کوئی دل کی ہتھیلی پہ ہے صحرا رکھے	har koī dil kī hathelī pe hai sahrā rakkhe
کس کو سیراب کرے وہ کسے پیاسا رکھے	kis ko sairāb kare vo kise pyāsā rakkhe
عمر بھر کون نبھاتا ہے تعلق اتنا	umr bhar kaun nibhātā hai ta.alluq itnā
اے مری جان کے دشمن تجھے اللہ رکھے	ai mirī jaan ke dushman tujhe allāh rakkhe
ہم کو اچھا نہیں لگتا کوئی ہم نام ترا	ham ko achchhā nahīñ lagtā koī hamnām tirā
کوئی تجھ سا ہو تو پھر نام بھی تجھ سا رکھے	koī tujh sā ho to phir naam bhī tujh sā rakkhe
دل بھی پاگل ہے کہ اس شخص سے وابستہ ہے	dil bhī pāgal hai ki us shaḳhs se vābasta hai
جو کسی اور کا ہونے دے نہ اپنا رکھے	jo kisī aur kā hone de na apnā rakkhe
کم نہیں طمع عبادت بھی تو حرص زر سے	kam nahīñ tama-e-ibādat bhī to hirs-e-zar se
فقر تو وہ ہے کہ جو دین نہ دنیا رکھے	faqr to vo hai ki jo diin na duniyā rakkhe
ہنس نہ اتنا بھی فقیروں کے اکیلے پن پر	hañs na itnā bhī faqīroñ ke akele-pan par
جا خدا میری طرح تجھ کو بھی تنہا رکھے	jā ḳhudā merī tarah tujh ko bhī tanhā rakkhe
یہ قناعت ہے اطاعت ہے کہ چاہت ہے فرازؔ	ye qanā.at hai itā.at hai ki chāhat hai 'farāz'
ہم تو راضی ہیں وہ جس حال میں جیسا رکھے	ham to raazī haiñ vo jis haal meñ jaisā rakkhe
روگ ایسے بھی غم یار سے لگ جاتے ہیں	rog aise bhī ġham-e-yār se lag jaate haiñ
در سے اٹھتے ہیں تو دیوار سے لگ جاتے ہیں	dar se uThte haiñ to dīvār se lag jaate haiñ
عشق آغاز میں ہلکی سی خلش رکھتا ہے	ishq āġhāz meñ halkī sī ḳhalish rakhtā hai
بعد میں سیکڑوں آزار سے لگ جاتے ہیں	baad meñ saikḌoñ āzār se lag jaate haiñ
پہلے پہلے ہوس اک آدھ دکاں کھولتی ہے	pahle pahle havas ik-ādh dukāñ kholtī hai
پھر تو بازار کے بازار سے لگ جاتے ہیں	phir to bāzār ke bāzār se lag jaate haiñ
بے بسی بھی کبھی قربت کا سبب بنتی ہے	bebasī bhī kabhī qurbat kā sabab bantī hai
رو نہ پائیں تو گلے یار سے لگ جاتے ہیں	ro na paa.eñ to gale yaar se lag jaate haiñ
کترنیں غم کی جو گلیوں میں اڑی پھرتی ہیں	katraneñ ġham kī jo galiyoñ meñ uḌī phirtī haiñ
گھر میں لے آؤ تو انبار سے لگ جاتے ہیں	ghar meñ le aao to ambār se lag jaate haiñ
داغ دامن کے ہوں دل کے ہوں کہ چہرے کے فرازؔ	daaġh dāman ke hoñ dil ke hoñ ki chehre ke 'farāz'
کچھ نشاں عمر کی رفتار سے لگ جاتے ہیں	kuchh nishāñ umr kī raftār se lag jaate haiñ
جب بھی دل کھول کے روئے ہوں گے	jab bhī dil khol ke ro.e hoñge
لوگ آرام سے سوئے ہوں گے	log ārām se so.e hoñge
بعض اوقات بہ مجبوریٔ دل	ba.az auqāt ba-majbūrī-e-dil
ہم تو کیا آپ بھی روئے ہوں گے	ham to kyā aap bhī ro.e hoñge
صبح تک دست صبا نے کیا کیا	sub.h tak dast-e-sabā ne kyā kyā
پھول کانٹوں میں پروئے ہوں گے	phuul kāñToñ meñ piro.e hoñge
وہ سفینے جنہیں طوفاں نہ ملے	vo safīne jinheñ tūfāñ na mile
ناخداؤں نے ڈبوئے ہوں گے	nā-ḳhudāoñ ne Dubo.e hoñge
رات بھر ہنستے ہوئے تاروں نے	raat bhar hañste hue tāroñ ne
ان کے عارض بھی بھگوئے ہوں گے	un ke aariz bhī bhigo.e hoñge
کیا عجب ہے وہ ملے بھی ہوں فرازؔ	kyā ajab hai vo mile bhī hoñ 'farāz'
ہم کسی دھیان میں کھوئے ہوں گے	ham kisī dhyān meñ kho.e hoñge
ہوئی ہے شام تو آنکھوں میں بس گیا پھر تو	huī hai shaam to āñkhoñ meñ bas gayā phir tū
کہاں گیا ہے مرے شہر کے مسافر تو	kahāñ gayā hai mire shahr ke musāfir tū
مری مثال کہ اک نخل خشک صحرا ہوں	mirī misāl ki ik naḳhl-e-ḳhushk-e-sahrā huuñ
ترا خیال کہ شاخ چمن کا طائر تو	tirā ḳhayāl ki shāḳh-e-chaman kā taa.ir tū
میں جانتا ہوں کہ دنیا تجھے بدل دے گی	maiñ jāntā huuñ ki duniyā tujhe badal degī
میں مانتا ہوں کہ ایسا نہیں بظاہر تو	maiñ māntā huuñ ki aisā nahīñ ba-zāhir tū
ہنسی خوشی سے بچھڑ جا اگر بچھڑنا ہے	hañsī-ḳhushī se bichhaḌ jā agar bichhaḌnā hai
یہ ہر مقام پہ کیا سوچتا ہے آخر تو	ye har maqām pe kyā sochtā hai āḳhir tū
فضا اداس ہے رت مضمحل ہے میں چپ ہوں	fazā udaas hai rut muzmahil hai maiñ chup huuñ
جو ہو سکے تو چلا آ کسی کی خاطر تو	jo ho sake to chalā aa kisī kī ḳhātir tū
فرازؔ تو نے اسے مشکلوں میں ڈال دیا	'farāz' tū ne use mushkiloñ meñ Daal diyā
زمانہ صاحب زر اور صرف شاعر تو	zamāna sāhab-e-zar aur sirf shā.er tū
زندگی سے یہی گلہ ہے مجھے	zindagī se yahī gila hai mujhe
تو بہت دیر سے ملا ہے مجھے	tū bahut der se milā hai mujhe
تو محبت سے کوئی چال تو چل	tū mohabbat se koī chaal to chal
ہار جانے کا حوصلہ ہے مجھے	haar jaane kā hausla hai mujhe
دل دھڑکتا نہیں ٹپکتا ہے	dil dhaḌaktā nahīñ Tapaktā hai
کل جو خواہش تھی آبلہ ہے مجھے	kal jo ḳhvāhish thī aabla hai mujhe
ہم سفر چاہیئے ہجوم نہیں	ham-safar chāhiye hujūm nahīñ
اک مسافر بھی قافلہ ہے مجھے	ik musāfir bhī qāfila hai mujhe
کوہ کن ہو کہ قیس ہو کہ فرازؔ	kohkan ho ki qais ho ki 'farāz'
سب میں اک شخص ہی ملا ہے مجھے	sab meñ ik shaḳhs hī milā hai mujhe
تیرے قریب آ کے بڑی الجھنوں میں ہوں	tere qarīb aa ke baḌī uljhanoñ meñ huuñ
میں دشمنوں میں ہوں کہ ترے دوستوں میں ہوں	maiñ dushmanoñ meñ huuñ ki tire dostoñ meñ huuñ
مجھ سے گریز پا ہے تو ہر راستہ بدل	mujh se gurez-pā hai to har rāsta badal
میں سنگ راہ ہوں تو سبھی راستوں میں ہوں	maiñ sañg-e-rāh huuñ to sabhī rāstoñ meñ huuñ
تو آ چکا ہے سطح پہ کب سے خبر نہیں	tū aa chukā hai sat.h pe kab se ḳhabar nahīñ
بے درد میں ابھی انہیں گہرائیوں میں ہوں	bedard maiñ abhī unhīñ gahrā.iyoñ meñ huuñ
اے یار خوش دیار تجھے کیا خبر کہ میں	ai yār-e-ḳhush-dayār tujhe kyā ḳhabar ki maiñ
کب سے اداسیوں کے گھنے جنگلوں میں ہوں	kab se udāsiyoñ ke ghane jañgaloñ meñ huuñ
تو لوٹ کر بھی اہل تمنا کو خوش نہیں	tū luuT kar bhī ahl-e-tamannā ko ḳhush nahīñ
یاں لٹ کے بھی وفا کے انہی قافلوں میں ہوں	yaañ luT ke bhī vafā ke inhī qāfiloñ meñ huuñ
بدلا نہ میرے بعد بھی موضوع گفتگو	badlā na mere baad bhī mauzū-e-guftugū
میں جا چکا ہوں پھر بھی تری محفلوں میں ہوں	maiñ jā chukā huuñ phir bhī tirī mahfiloñ meñ huuñ
مجھ سے بچھڑ کے تو بھی تو روئے گا عمر بھر	mujh se bichhaḌ ke tū bhī to ro.egā umr bhar
یہ سوچ لے کہ میں بھی تری خواہشوں میں ہوں	ye soch le ki maiñ bhī tirī ḳhvāhishoñ meñ huuñ
تو ہنس رہا ہے مجھ پہ مرا حال دیکھ کر	tū hañs rahā hai mujh pe mirā haal dekh kar
اور پھر بھی میں شریک ترے قہقہوں میں ہوں	aur phir bhī maiñ sharīk tire qahqahoñ meñ huuñ
خود ہی مثال لالۂ صحرا لہو لہو	ḳhud hī misāl-e-lāla-e-sahrā lahū lahū
اور خود فرازؔ اپنے تماشائیوں میں ہوں	aur ḳhud 'farāz' apne tamāshā.iyoñ meñ huuñ
کیا ایسے کم سخن سے کوئی گفتگو کرے	kyā aise kam-suḳhan se koī guftugū kare
جو مستقل سکوت سے دل کو لہو کرے	jo mustaqil sukūt se dil ko lahū kare
اب تو ہمیں بھی ترک مراسم کا دکھ نہیں	ab to hameñ bhī tark-e-marāsim kā dukh nahīñ
پر دل یہ چاہتا ہے کہ آغاز تو کرے	par dil ye chāhtā hai ki āġhāz tū kare
تیرے بغیر بھی تو غنیمت ہے زندگی	tere baġhair bhī to ġhanīmat hai zindagī
خود کو گنوا کے کون تری جستجو کرے	ḳhud ko gañvā ke kaun tirī justujū kare
اب تو یہ آرزو ہے کہ وہ زخم کھائیے	ab to ye aarzū hai ki vo zaḳhm khā.iye
تا زندگی یہ دل نہ کوئی آرزو کرے	tā-zindagī ye dil na koī aarzū kare
تجھ کو بھلا کے دل ہے وہ شرمندۂ نظر	tujh ko bhulā ke dil hai vo sharminda-e-nazar
اب کوئی حادثہ ہی ترے روبرو کرے	ab koī hādsa hī tire rū-ba-rū kare
چپ چاپ اپنی آگ میں جلتے رہو فرازؔ	chup-chāp apnī aag meñ jalte raho 'farāz'
دنیا تو عرض حال سے بے آبرو کرے	duniyā to arz-e-hāl se be-ābrū kare
جز ترے کوئی بھی دن رات نہ جانے میرے	juz tire koī bhī din raat na jaane mere
تو کہاں ہے مگر اے دوست پرانے میرے	tū kahāñ hai magar ai dost purāne mere
تو بھی خوشبو ہے مگر میرا تجسس بے کار	tū bhī ḳhushbū hai magar merā tajassus bekār
برگ آوارہ کی مانند ٹھکانے میرے	barg-e-āvāra kī mānind Thikāne mere
شمع کی لو تھی کہ وہ تو تھا مگر ہجر کی رات	sham.a kī lau thī ki vo tū thā magar hijr kī raat
دیر تک روتا رہا کوئی سرہانے میرے	der tak rotā rahā koī sirhāne mere
خلق کی بے خبری ہے کہ مری رسوائی	ḳhalq kī be-ḳhabarī hai ki mirī rusvā.ī
لوگ مجھ کو ہی سناتے ہیں فسانے میرے	log mujh ko hī sunāte haiñ fasāne mere
لٹ کے بھی خوش ہوں کہ اشکوں سے بھرا ہے دامن	luT ke bhī ḳhush huuñ ki ashkoñ se bharā hai dāman
دیکھ غارت گر دل یہ بھی خزانے میرے	dekh ġhārat-gar-e-dil ye bhī ḳhazāne mere
آج اک اور برس بیت گیا اس کے بغیر	aaj ik aur baras biit gayā us ke baġhair
جس کے ہوتے ہوئے ہوتے تھے زمانے میرے	jis ke hote hue hote the zamāne mere
کاش تو بھی میری آواز کہیں سنتا ہو	kaash tū bhī merī āvāz kahīñ suntā ho
پھر پکارا ہے تجھے دل کی صدا نے میرے	phir pukārā hai tujhe dil kī sadā ne mere
کاش تو بھی کبھی آ جائے مسیحائی کو	kaash tū bhī kabhī aa jaa.e masīhā.ī ko
لوگ آتے ہیں بہت دل کو دکھانے میرے	log aate haiñ bahut dil ko dukhāne mere
کاش اوروں کی طرح میں بھی کبھی کہہ سکتا	kaash auroñ kī tarah maiñ bhī kabhī kah saktā
بات سن لی ہے مری آج خدا نے میرے	baat sun lī hai mirī aaj ḳhudā ne mere
تو ہے کس حال میں اے زود فراموش مرے	tū hai kis haal meñ ai zūd-farāmosh mire
مجھ کو تو چھین لیا عہد وفا نے میرے	mujh ko to chhīn liyā ahd-e-vafā ne mere
چارہ گر یوں تو بہت ہیں مگر اے جان فرازؔ	chārāgar yuuñ to bahut haiñ magar ai jān-e-'farāz'
جز ترے اور کوئی زخم نہ جانے میرے	juz tire aur koī zaḳhm na jaane mere
سلسلے توڑ گیا وہ سبھی جاتے جاتے	silsile toḌ gayā vo sabhī jaate jaate
ورنہ اتنے تو مراسم تھے کہ آتے جاتے	varna itne to marāsim the ki aate jaate
شکوۂ ظلمت شب سے تو کہیں بہتر تھا	shikva-e-zulmat-e-shab se to kahīñ behtar thā
اپنے حصے کی کوئی شمع جلاتے جاتے	apne hisse kī koī sham.a jalāte jaate
کتنا آساں تھا ترے ہجر میں مرنا جاناں	kitnā āsāñ thā tire hijr meñ marnā jānāñ
پھر بھی اک عمر لگی جان سے جاتے جاتے	phir bhī ik umr lagī jaan se jaate jaate
جشن مقتل ہی نہ برپا ہوا ورنہ ہم بھی	jashn-e-maqtal hī na barpā huā varna ham bhī
پا بجولاں ہی سہی ناچتے گاتے جاتے	pā-ba-jaulāñ hī sahī nāchte gaate jaate
اس کی وہ جانے اسے پاس وفا تھا کہ نہ تھا	is kī vo jaane use pās-e-vafā thā ki na thā
تم فرازؔ اپنی طرف سے تو نبھاتے جاتے	tum 'farāz' apnī taraf se to nibhāte jaate
اگرچہ زور ہواؤں نے ڈال رکھا ہے	agarche zor havāoñ ne Daal rakkhā hai
مگر چراغ نے لو کو سنبھال رکھا ہے	magar charāġh ne lau ko sambhāl rakkhā hai
محبتوں میں تو ملنا ہے یا اجڑ جانا	mohabbatoñ meñ to milnā hai yā ujaḌ jaanā
مزاج عشق میں کب اعتدال رکھا ہے	mizāj-e-ishq meñ kab e'tidāl rakkhā hai
ہوا میں نشہ ہی نشہ فضا میں رنگ ہی رنگ	havā meñ nashsha hī nashsha fazā meñ rañg hī rañg
یہ کس نے پیرہن اپنا اچھال رکھا ہے	ye kis ne pairahan apnā uchhāl rakkhā hai
بھلے دنوں کا بھروسا ہی کیا رہیں نہ رہیں	bhale dinoñ kā bharosā hī kyā raheñ na raheñ
سو میں نے رشتۂ غم کو بحال رکھا ہے	so maiñ ne rishta-e-ġham ko bahāl rakkhā hai
ہم ایسے سادہ دلوں کو وہ دوست ہو کہ خدا	ham aise sāda-diloñ ko vo dost ho ki ḳhudā
سبھی نے وعدۂ فردا پہ ٹال رکھا ہے	sabhī ne vāda-e-fardā pe Taal rakkhā hai
حساب لطف حریفاں کیا ہے جب تو کھلا	hisāb-e-lutf-e-harīfāñ kiyā hai jab to khulā
کہ دوستوں نے زیادہ خیال رکھا ہے	ki dostoñ ne ziyāda ḳhayāl rakkhā hai
بھری بہار میں اک شاخ پر کھلا ہے گلاب	bharī bahār meñ ik shāḳh par khilā hai gulāb
کہ جیسے تو نے ہتھیلی پہ گال رکھا ہے	ki jaise tū ne hathelī pe gaal rakkhā hai
فرازؔ عشق کی دنیا تو خوبصورت تھی	'farāz' ishq kī duniyā to ḳhūb-sūrat thī
یہ کس نے فتنۂ ہجر و وصال رکھا ہے	ye kis ne fitna-e-hijr-o-visāl rakkhā hai
یوں ہی مر مر کے جئیں وقت گزارے جائیں	yūñhī mar mar ke ji.eñ vaqt guzāre jaa.eñ
زندگی ہم ترے ہاتھوں سے نہ مارے جائیں	zindagī ham tire hāthoñ se na maare jaa.eñ
اب زمیں پر کوئی گوتم نہ محمد نہ مسیح	ab zamīñ par koī gautam na mohammad na masīh
آسمانوں سے نئے لوگ اتارے جائیں	āsmānoñ se na.e log utāre jaa.eñ
وہ جو موجود نہیں اس کی مدد چاہتے ہیں	vo jo maujūd nahīñ us kī madad chāhte haiñ
وہ جو سنتا ہی نہیں اس کو پکارے جائیں	vo jo suntā hī nahīñ us ko pukāre jaa.eñ
باپ لرزاں ہے کہ پہنچی نہیں بارات اب تک	baap larzāñ hai ki pahuñchī nahīñ bārāt ab tak
اور ہم جولیاں دلہن کو سنوارے جائیں	aur ham-joliyāñ dulhan ko sañvāre jaa.eñ
ہم کہ نادان جواری ہیں سبھی جانتے ہیں	ham ki nādān juārī haiñ sabhī jānte haiñ
دل کی بازی ہو تو جی جان سے ہارے جائیں	dil kī baazī ho to jī jaan se haare jaa.eñ
تج دیا تم نے در یار بھی اکتا کے فرازؔ	taj diyā tum ne dar-e-yār bhī uktā ke 'farāz'
اب کہاں ڈھونڈھنے غم خوار تمہارے جائیں	ab kahāñ DhūñDhne ġham-ḳhvār tumhāre jaa.eñ
اس نے سکوت شب میں بھی اپنا پیام رکھ دیا	us ne sukūt-e-shab meñ bhī apnā payām rakh diyā
ہجر کی رات بام پر ماہ تمام رکھ دیا	hijr kī raat baam par māh-e-tamām rakh diyā
آمد دوست کی نوید کوئے وفا میں عام تھی	āmad-e-dost kī naved kū-e-vafā meñ aam thī
میں نے بھی اک چراغ سا دل سر شام رکھ دیا	maiñ ne bhī ik charāġh sā dil sar-e-shām rakh diyā
شدت تشنگی میں بھی غیرت مے کشی رہی	shiddat-e-tishnagī meñ bhī ġhairat-e-mai-kashī rahī
اس نے جو پھیر لی نظر میں نے بھی جام رکھ دیا	us ne jo pher lī nazar maiñ ne bhī jaam rakh diyā
اس نے نظر نظر میں ہی ایسے بھلے سخن کہے	us ne nazar nazar meñ hī aise bhale suḳhan kahe
میں نے تو اس کے پاؤں میں سارا کلام رکھ دیا	maiñ ne to us ke paañv meñ saarā kalām rakh diyā
دیکھو یہ میرے خواب تھے دیکھو یہ میرے زخم ہیں	dekho ye mere ḳhvāb the dekho ye mere zaḳhm haiñ
میں نے تو سب حساب جاں بر سر عام رکھ دیا	maiñ ne to sab hisāb-e-jāñ bar-sar-e-ām rakh diyā
اب کے بہار نے بھی کیں ایسی شرارتیں کہ بس	ab ke bahār ne bhī kiiñ aisī sharārteñ ki bas
کبک دری کی چال میں تیرا خرام رکھ دیا	kabk-e-darī kī chaal meñ terā ḳhirām rakh diyā
جو بھی ملا اسی کا دل حلقہ بگوش یار تھا	jo bhī milā usī kā dil halqa-ba-gosh-e-yār thā
اس نے تو سارے شہر کو کر کے غلام رکھ دیا	us ne to saare shahr ko kar ke ġhulām rakh diyā
اور فرازؔ چاہئیں کتنی محبتیں تجھے	aur 'farāz' chāhiyeñ kitnī mohabbateñ tujhe
ماؤں نے تیرے نام پر بچوں کا نام رکھ دیا	maaoñ ne tere naam par bachchoñ kā naam rakh diyā
جو غیر تھے وہ اسی بات پر ہمارے ہوئے	jo ġhair the vo isī baat par hamāre hue
کہ ہم سے دوست بہت بے خبر ہمارے ہوئے	ki ham se dost bahut be-ḳhabar hamāre hue
کسے خبر وہ محبت تھی یا رقابت تھی	kise ḳhabar vo mohabbat thī yā raqābat thī
بہت سے لوگ تجھے دیکھ کر ہمارے ہوئے	bahut se log tujhe dekh kar hamāre hue
اب اک ہجوم شکستہ دلاں ہے ساتھ اپنے	ab ik hujūm-e-shikasta-dilāñ hai saath apne
جنہیں کوئی نہ ملا ہم سفر ہمارے ہوئے	jinheñ koī na milā ham-safar hamāre hue
کسی نے غم تو کسی نے مزاج غم بخشا	kisī ne ġham to kisī ne mizāj-e-ġham baḳhshā
سب اپنی اپنی جگہ چارہ گر ہمارے ہوئے	sab apnī apnī jagah chāragar hamāre hue
بجھا کے طاق کی شمعیں نہ دیکھ تاروں کو	bujhā ke taaq kī sham.eñ na dekh tāroñ ko
اسی جنوں میں تو برباد گھر ہمارے ہوئے	isī junūñ meñ to barbād ghar hamāre hue
وہ اعتماد کہاں سے فرازؔ لائیں گے	vo e'timād kahāñ se 'farāz' lā.eñge
کسی کو چھوڑ کے وہ اب اگر ہمارے ہوئے	kisī ko chhoḌ ke vo ab agar hamāre hue
تیری باتیں ہی سنانے آئے	terī bāteñ hī sunāne aa.e
دوست بھی دل ہی دکھانے آئے	dost bhī dil hī dukhāne aa.e
پھول کھلتے ہیں تو ہم سوچتے ہیں	phuul khilte haiñ to ham sochte haiñ
تیرے آنے کے زمانے آئے	tere aane ke zamāne aa.e
ایسی کچھ چپ سی لگی ہے جیسے	aisī kuchh chup sī lagī hai jaise
ہم تجھے حال سنانے آئے	ham tujhe haal sunāne aa.e
عشق تنہا ہے سر منزل غم	ishq tanhā hai sar-e-manzil-e-ġham
کون یہ بوجھ اٹھانے آئے	kaun ye bojh uThāne aa.e
اجنبی دوست ہمیں دیکھ کہ ہم	ajnabī dost hameñ dekh ki ham
کچھ تجھے یاد دلانے آئے	kuchh tujhe yaad dilāne aa.e
دل دھڑکتا ہے سفر کے ہنگام	dil dhaḌaktā hai safar ke hañgām
کاش پھر کوئی بلانے آئے	kaash phir koī bulāne aa.e
اب تو رونے سے بھی دل دکھتا ہے	ab to rone se bhī dil dukhtā hai
شاید اب ہوش ٹھکانے آئے	shāyad ab hosh Thikāne aa.e
کیا کہیں پھر کوئی بستی اجڑی	kyā kahīñ phir koī bastī ujḌī
لوگ کیوں جشن منانے آئے	log kyuuñ jashn manāne aa.e
سو رہو موت کے پہلو میں فرازؔ	so raho maut ke pahlū meñ 'farāz'
نیند کس وقت نہ جانے آئے	niiñd kis vaqt na jaane aa.e
خاموش ہو کیوں داد جفا کیوں نہیں دیتے	ḳhāmosh ho kyuuñ dād-e-jafā kyuuñ nahīñ dete
بسمل ہو تو قاتل کو دعا کیوں نہیں دیتے	bismil ho to qātil ko duā kyuuñ nahīñ dete
وحشت کا سبب روزن زنداں تو نہیں ہے	vahshat kā sabab rauzan-e-zindāñ to nahīñ hai
مہر و مہ و انجم کو بجھا کیوں نہیں دیتے	mehr o mah o anjum ko bujhā kyuuñ nahīñ dete
اک یہ بھی تو انداز علاج غم جاں ہے	ik ye bhī to andāz-e-ilāj-e-ġham-e-jāñ hai
اے چارہ گرو درد بڑھا کیوں نہیں دیتے	ai chāragaro dard baḌhā kyuuñ nahīñ dete
منصف ہو اگر تم تو کب انصاف کرو گے	munsif ho agar tum to kab insāf karoge
مجرم ہیں اگر ہم تو سزا کیوں نہیں دیتے	mujrim haiñ agar ham to sazā kyuuñ nahīñ dete
رہزن ہو تو حاضر ہے متاع دل و جاں بھی	rahzan ho to hāzir hai matā-e-dil-o-jāñ bhī
رہبر ہو تو منزل کا پتہ کیوں نہیں دیتے	rahbar ho to manzil kā pata kyuuñ nahīñ dete
کیا بیت گئی اب کے فرازؔ اہل چمن پر؟	kyā biit ga.ī ab ke 'farāz' ahl-e-chaman par
یاران قفس مجھ کو صدا کیوں نہیں دیتے	yārān-e-qafas mujh ko sadā kyuuñ nahīñ dete
تجھے ہے مشق ستم کا ملال ویسے ہی	tujhe hai mashq-e-sitam kā malāl vaise hī
ہماری جان تھی جاں پر وبال ویسے ہی	hamārī jaan thī jaañ par vabāl vaise hī
چلا تھا ذکر زمانے کی بے وفائی کا	chalā thā zikr zamāne kī bevafā.ī kā
سو آ گیا ہے تمہارا خیال ویسے ہی	so aa gayā hai tumhārā ḳhayāl vaise hī
ہم آ گئے ہیں تہ دام تو نصیب اپنا	ham aa ga.e haiñ tah-e-dām to nasīb apnā
وگرنہ اس نے تو پھینکا تھا جال ویسے ہی	vagarna us ne to pheñkā thā jaal vaise hī
میں روکنا ہی نہیں چاہتا تھا وار اس کا	maiñ roknā hī nahīñ chāhtā thā vaar us kā
گری نہیں مرے ہاتھوں سے ڈھال ویسے ہی	girī nahīñ mire hāthoñ se Dhaal vaise hī
زمانہ ہم سے بھلا دشمنی تو کیا رکھتا	zamāna ham se bhalā dushmanī to kyā rakhtā
سو کر گیا ہے ہمیں پائمال ویسے ہی	so kar gayā hai hameñ pā.emāl vaise hī
مجھے بھی شوق نہ تھا داستاں سنانے کا	mujhe bhī shauq na thā dāstāñ sunāne kā
فرازؔ اس نے بھی پوچھا تھا حال ویسے ہی	'farāz' us ne bhī pūchhā thā haal vaise hī
کروں نہ یاد مگر کس طرح بھلاؤں اسے	karūñ na yaad magar kis tarah bhulā.ūñ use
غزل بہانہ کروں اور گنگناؤں اسے	ġhazal bahāna karūñ aur gungunā.ūñ use
وہ خار خار ہے شاخ گلاب کی مانند	vo ḳhaar ḳhaar hai shāḳh-e-gulāb kī mānind
میں زخم زخم ہوں پھر بھی گلے لگاؤں اسے	maiñ zaḳhm zaḳhm huuñ phir bhī gale lagā.ūñ use
یہ لوگ تذکرے کرتے ہیں اپنے لوگوں کے	ye log tazkire karte haiñ apne logoñ ke
میں کیسے بات کروں اب کہاں سے لاؤں اسے	maiñ kaise baat karūñ ab kahāñ se lā.ūñ use
مگر وہ زود فراموش زود رنج بھی ہے	magar vo zūd-farāmosh zūd-ranj bhī hai
کہ روٹھ جائے اگر یاد کچھ دلاؤں اسے	ki ruuTh jaa.e agar yaad kuchh dilā.ūñ use
وہی جو دولت دل ہے وہی جو راحت جاں	vahī jo daulat-e-dil hai vahī jo rāhat-e-jāñ
تمہاری بات پہ اے ناصحو گنواؤں اسے	tumhārī baat pe ai nāseho gañvā.ūñ use
جو ہم سفر سر منزل بچھڑ رہا ہے فرازؔ	jo ham-safar sar-e-manzil bichhaḌ rahā hai 'farāz'
عجب نہیں ہے اگر یاد بھی نہ آؤں اسے	ajab nahīñ hai agar yaad bhī na aa.uuñ use
وحشتیں بڑھتی گئیں ہجر کے آزار کے ساتھ	vahshateñ baḌhtī ga.iiñ hijr ke āzār ke saath
اب تو ہم بات بھی کرتے نہیں غم خوار کے ساتھ	ab to ham baat bhī karte nahīñ ġham-ḳhvār ke saath
ہم نے اک عمر بسر کی ہے غم یار کے ساتھ	ham ne ik umr basar kī hai ġham-e-yār ke saath
میرؔ دو دن نہ جئے ہجر کے آزار کے ساتھ	'mīr' do din na jiye hijr ke āzār ke saath
اب تو ہم گھر سے نکلتے ہیں تو رکھ دیتے ہیں	ab to ham ghar se nikalte haiñ to rakh dete haiñ
طاق پر عزت سادات بھی دستار کے ساتھ	taaq par izzat-e-sādāt bhī dastār ke saath
اس قدر خوف ہے اب شہر کی گلیوں میں کہ لوگ	is qadar ḳhauf hai ab shahr kī galiyoñ meñ ki log
چاپ سنتے ہیں تو لگ جاتے ہیں دیوار کے ساتھ	chaap sunte haiñ to lag jaate haiñ dīvār ke saath
ایک تو خواب لیے پھرتے ہو گلیوں گلیوں	ek to ḳhvāb liye phirte ho galiyoñ galiyoñ
اس پہ تکرار بھی کرتے ہو خریدار کے ساتھ	us pe takrār bhī karte ho ḳharīdār ke saath
شہر کا شہر ہی ناصح ہو تو کیا کیجئے گا	shahr kā shahr hī nāseh ho to kyā kījiyegā
ورنہ ہم رند تو بھڑ جاتے ہیں دو چار کے ساتھ	varna ham rind to bhiḌ jaate haiñ do-chār ke saath
ہم کو اس شہر میں تعمیر کا سودا ہے جہاں	ham ko us shahr meñ ta.amīr kā saudā hai jahāñ
لوگ معمار کو چن دیتے ہیں دیوار کے ساتھ	log me.amār ko chun dete haiñ dīvār ke saath
جو شرف ہم کو ملا کوچۂ جاناں سے فرازؔ	jo sharaf ham ko milā kūcha-e-jānāñ se 'farāz'
سوئے مقتل بھی گئے ہیں اسی پندار کے ساتھ	sū-e-maqtal bhī ga.e haiñ usī pindār ke saath
دوست بن کر بھی نہیں ساتھ نبھانے والا	dost ban kar bhī nahīñ saath nibhāne vaalā
وہی انداز ہے ظالم کا زمانے والا	vahī andāz hai zālim kā zamāne vaalā
اب اسے لوگ سمجھتے ہیں گرفتار مرا	ab use log samajhte haiñ giraftār mirā
سخت نادم ہے مجھے دام میں لانے والا	saḳht nādim hai mujhe daam meñ laane vaalā
صبح دم چھوڑ گیا نکہت گل کی صورت	sub.h-dam chhoḌ gayā nik.hat-e-gul kī sūrat
رات کو غنچۂ دل میں سمٹ آنے والا	raat ko ġhuncha-e-dil meñ simaT aane vaalā
کیا کہیں کتنے مراسم تھے ہمارے اس سے	kyā kaheñ kitne marāsim the hamāre us se
وہ جو اک شخص ہے منہ پھیر کے جانے والا	vo jo ik shaḳhs hai muñh pher ke jaane vaalā
تیرے ہوتے ہوئے آ جاتی تھی ساری دنیا	tere hote hue aa jaatī thī saarī duniyā
آج تنہا ہوں تو کوئی نہیں آنے والا	aaj tanhā huuñ to koī nahīñ aane vaalā
منتظر کس کا ہوں ٹوٹی ہوئی دہلیز پہ میں	muntazir kis kā huuñ TuuTī huī dahlīz pe maiñ
کون آئے گا یہاں کون ہے آنے والا	kaun aa.egā yahāñ kaun hai aane vaalā
کیا خبر تھی جو مری جاں میں گھلا ہے اتنا	kyā ḳhabar thī jo mirī jaañ meñ ghulā hai itnā
ہے وہی مجھ کو سر دار بھی لانے والا	hai vahī mujh ko sar-e-dār bhī laane vaalā
میں نے دیکھا ہے بہاروں میں چمن کو جلتے	maiñ ne dekhā hai bahāroñ meñ chaman ko jalte
ہے کوئی خواب کی تعبیر بتانے والا	hai koī ḳhvāb kī tābīr batāne vaalā
تم تکلف کو بھی اخلاص سمجھتے ہو فرازؔ	tum takalluf ko bhī iḳhlās samajhte ho 'farāz'
دوست ہوتا نہیں ہر ہاتھ ملانے والا	dost hotā nahīñ har haath milāne vaalā
شعلہ تھا جل بجھا ہوں ہوائیں مجھے نہ دو	sho.ala thā jal-bujhā huuñ havā.eñ mujhe na do
میں کب کا جا چکا ہوں صدائیں مجھے نہ دو	maiñ kab kā jā chukā huuñ sadā.eñ mujhe na do
جو زہر پی چکا ہوں تمہیں نے مجھے دیا	jo zahr pī chukā huuñ tumhīñ ne mujhe diyā
اب تم تو زندگی کی دعائیں مجھے نہ دو	ab tum to zindagī kī duā.eñ mujhe na do
یہ بھی بڑا کرم ہے سلامت ہے جسم ابھی	ye bhī baḌā karam hai salāmat hai jism abhī
اے خسروان شہر قبائیں مجھے نہ دو	ai ḳhusravān-e-shahr qabā.eñ mujhe na do
ایسا نہ ہو کبھی کہ پلٹ کر نہ آ سکوں	aisā na ho kabhī ki palaT kar na aa sakūñ
ہر بار دور جا کے صدائیں مجھے نہ دو	har baar duur jā ke sadā.eñ mujhe na do
کب مجھ کو اعتراف محبت نہ تھا فرازؔ	kab mujh ko e'tirāf-e-mohabbat na thā 'farāz'
کب میں نے یہ کہا ہے سزائیں مجھے نہ دو	kab maiñ ne ye kahā hai sazā.eñ mujhe na do
گفتگو اچھی لگی ذوق نظر اچھا لگا	guftugū achchhī lagī zauq-e-nazar achchhā lagā
مدتوں کے بعد کوئی ہم سفر اچھا لگا	muddatoñ ke baad koī ham-safar achchhā lagā
دل کا دکھ جانا تو دل کا مسئلہ ہے پر ہمیں	dil kā dukh jaanā to dil kā mas.ala hai par hameñ
اس کا ہنس دینا ہمارے حال پر اچھا لگا	us kā hañs denā hamāre haal par achchhā lagā
ہر طرح کی بے سر و سامانیوں کے باوجود	har tarah kī be-sar-o-sāmāniyoñ ke bāvajūd
آج وہ آیا تو مجھ کو اپنا گھر اچھا لگا	aaj vo aayā to mujh ko apnā ghar achchhā lagā
باغباں گلچیں کو چاہے جو کہے ہم کو تو پھول	bāġhbāñ gulchīñ ko chāhe jo kahe ham ko to phuul
شاخ سے بڑھ کر کف دل دار پر اچھا لگا	shāḳh se baḌh kar kaf-e-dildār par achchhā lagā
کوئی مقتل میں نہ پہنچا کون ظالم تھا جسے	koī maqtal meñ na pahuñchā kaun zālim thā jise
تیغ قاتل سے زیادہ اپنا سر اچھا لگا	teġh-e-qātil se ziyāda apnā sar achchhā lagā
ہم بھی قائل ہیں وفا میں استواری کے مگر	ham bhī qaa.el haiñ vafā meñ ustuvārī ke magar
کوئی پوچھے کون کس کو عمر بھر اچھا لگا	koī pūchhe kaun kis ko umr bhar achchhā lagā
اپنی اپنی چاہتیں ہیں لوگ اب جو بھی کہیں	apnī apnī chāhateñ haiñ log ab jo bhī kaheñ
اک پری پیکر کو اک آشفتہ سر اچھا لگا	ik parī-paikar ko ik āshufta-sar achchhā lagā
میرؔ کے مانند اکثر زیست کرتا تھا فرازؔ	'mīr' ke mānind aksar ziist kartā thā 'farāz'
تھا تو وہ دیوانہ سا شاعر مگر اچھا لگا	thā to vo dīvāna sā shā.ir magar achchhā lagā
ابتدا سے ہم ضعیف و ناتواں پیدا ہوئے	ibtidā se ham za.iif o nā-tavāñ paidā hue
اڑ گیا جب رنگ رخ سے استخواں پیدا ہوئے	uḌ gayā jab rañg ruḳh se ustuḳhvāñ paidā hue
خاکساری نے دکھائیں رفعتوں پر رفعتیں	ḳhāksārī ne dikhā.īñ rif.atoñ par rif.ateñ
اس زمیں سے واہ کیا کیا آسماں پیدا ہوئے	is zamīñ se vaah kyā kyā āsmāñ paidā hue
علم خالق کا خزانہ ہے میان کاف و نون	ilm ḳhāliq kā ḳhazāna hai miyān-e-kāf-o-nūn
ایک کن کہنے سے یہ کون و مکاں پیدا ہوئے	ek kun kahne se ye kaun-o-makāñ paidā hue
ضبط دیکھو سب کی سن لی اور کچھ اپنی کہی	zabt dekho sab kī sun lī aur kuchh apnī kahī
اس زباں دانی پر ایسے بے زباں پیدا ہوئے	is zabāñ-dānī par aise be-zabāñ paidā hue
شور بختی آئی حصے میں انہیں کے وا نصیب	shor-baḳhtī aa.ī hisse meñ unhīñ ke vā nasīb
تلخ کامی کے لیے شیریں زباں پیدا ہوئے	talḳh-kāmī ke liye shīrīñ-zabāñ paidā hue
احتیاط جسم کیا انجام کو سوچو انیسؔ	ehtiyāt-e-jism kyā anjām ko socho 'anīs'
خاک ہونے کو یہ مشت استخواں پیدا ہوئے	ḳhaak hone ko ye musht-e-ustuḳhvāñ paidā hue
شہید عشق ہوئے قیس نامور کی طرح	shahīd-e-ishq hue qais nāmvar kī tarah
جہاں میں عیب بھی ہم نے کیے ہنر کی طرح	jahāñ meñ aib bhī ham ne kiye hunar kī tarah
کچھ آج شام سے چہرہ ہے فق سحر کی طرح	kuchh aaj shaam se chehra hai faq sahar kī tarah
ڈھلا ہی جاتا ہوں فرقت میں دوپہر کی طرح	Dhalā hī jaatā huuñ furqat meñ dopahar kī tarah
سیاہ بختوں کو یوں باغ سے نکال اے چرخ	siyāh-baḳhtoñ ko yuuñ baaġh se nikāl ai charḳh
کہ چار پھول تو دامن میں ہوں سپر کی طرح	ki chaar phuul to dāman meñ hoñ sipar kī tarah
تمام خلق ہے خواہان آبرو اے رب	tamām ḳhalq hai ḳhvāhān-e-ābrū ai rab
چھپا مجھے صدف قبر میں گہر کی طرح	chhupā mujhe sadaf-e-qabr meñ guhar kī tarah
تجھی کو دیکھوں گا جب تک ہیں برقرار آنکھیں	tujhī ko dekhūñgā jab tak haiñ barqarār āñkheñ
مری نظر نہ پھرے گی تری نظر کی طرح	mirī nazar na phiregī tirī nazar kī tarah
ہماری قبر پہ کیا احتیاج‌ عنبر و عود	hamārī qabr pe kyā ehtiyāj-e-ambar-o-ūd
سلگ رہا ہے ہر اک استخواں اگر کی طرح	sulag rahā hai har ik ustuḳhvāñ agar kī tarah
نحیف و زار ہیں کیا زور باغباں سے چلے	nahīf-o-zār haiñ kyā zor bāġhbāñ se chale
جہاں بٹھا دیا بس رہ گئے شجر کی طرح	jahāñ biThā diyā bas rah ga.e shajar kī tarah
تمہارے حلقہ بہ گوشوں میں ایک ہم بھی ہیں	tumhāre halqa-ba-goshoñ meñ ek ham bhī haiñ
پڑا رہے یہ سخن کان میں گہر کی طرح	paḌā rahe ye suḳhan kaan meñ guhar kī tarah
انیسؔ یوں ہوا حال جوانی و پیری	'anīs' yuuñ huā hāl-e-javānī-o-pīri
بڑھے تھے نخل کی صورت گرے ثمر کی طرح	baḌhe the naḳhl kī sūrat gire samar kī tarah
سدا ہے فکر ترقی بلند بینوں کو	sadā hai fikr-e-taraqqī buland-bīnoñ ko
ہم آسمان سے لائے ہیں ان زمینوں کو	ham āsmān se laa.e haiñ in zamīnoñ ko
پڑھیں درود نہ کیوں دیکھ کر حسینوں کو	paḌheñ durūd na kyuuñ dekh kar hasīnoñ ko
خیال صنعت صانع ہے پاک بینوں کو	ḳhayāl-e-san.at-e-sāne hai pāk-bīnoñ ko
کمال فقر بھی شایاں ہے پاک بینوں کو	kamāl-e-faqr bhī shāyāñ hai pāk-bīnoñ ko
یہ خاک تخت ہے ہم بوریا نشینوں کو	ye ḳhaak taḳht hai ham boriyā-nashīnoñ ko
لحد میں سوئے ہیں چھوڑا ہے شہ نشینوں کو	lahad meñ so.e haiñ chhoḌā hai shah-nashīnoñ ko
قضا کہاں سے کہاں لے گئی مکینوں کو	qazā kahāñ se kahāñ le ga.ī makīnoñ ko
یہ جھریاں نہیں ہاتھوں پہ ضعف پیری نے	ye jhurriyāñ nahīñ hāthoñ pe zo.af-e-pīrī ne
چنا ہے جامۂ اصلی کی آستینوں کو	chunā hai jāma-e-aslī kī āstīnoñ ko
لگا رہا ہوں مضامین نو کے پھر انبار	lagā rahā huuñ mazāmīn-e-nau ke phir ambār
خبر کرو مرے خرمن کے خوشہ چینوں کو	ḳhabar karo mire ḳhirman ke ḳhosha-chīnoñ ko
بھلا تردد بے جا سے ان میں کیا حاصل	bhalā taraddud-e-bejā se un meñ kyā hāsil
اٹھا چکے ہیں زمیندار جن زمینوں کو	uThā chuke haiñ zamīñdār jin zamīnoñ ko
انہیں کو آج نہیں بیٹھنے کی جا ملتی	unhīñ ko aaj nahīñ baiThne kī jā miltī
معاف کرتے تھے جو لوگ کل زمینوں کو	muaaf karte the jo log kal zamīnoñ ko
یہ زائروں کو ملیں سرفرازیاں ورنہ	ye zā.iroñ ko milīñ sarfarāziyāñ varna
کہاں نصیب کہ چومیں ملک جبینوں کو	kahāñ nasīb ki chūmeñ malak jabīnoñ ko
سجایا ہم نے مضامیں کے تازہ پھولوں سے	sajāyā ham ne mazāmīñ ke taaza phūloñ se
بسا دیا ہے ان اجڑی ہوئی زمینوں کو	basā diyā hai in ujḌī huī zamīnoñ ko
لحد بھی دیکھیے ان میں نصیب ہو کہ نہ ہو	lahad bhī dekhiye in meñ nasīb ho ki na ho
کہ خاک چھان کے پایا ہے جن زمینوں کو	ki ḳhaak chhān ke paayā hai jin zamīnoñ ko
زوال طاقت و موئے سپید و ضعف بصر	zavāl-e-tāqat o mū-e-sapīd o zof-e-basar
انہیں سے پائے بشر موت کے قرینوں کو	inhīñ se paa.e bashar maut ke qarīnoñ ko
نہیں خبر انہیں مٹی میں اپنے ملنے کی	nahīñ ḳhabar unheñ miTTī meñ apne milne kī
زمیں میں گاڑ کے بیٹھے ہیں جو دفینوں کو	zamīñ meñ gaaḌ ke baiThe haiñ jo dafīnoñ ko
خبر نہیں انہیں کیا بندوبست پختہ کی	ḳhabar nahīñ unheñ kyā badobast-e-puḳhta kī
جو غصب کرنے لگے غیر کی زمینوں کو	jo ġhasb karne lage ġhair kī zamīnoñ ko
جہاں سے اٹھ گئے جو لوگ پھر نہیں ملتے	jahāñ se uTh ga.e jo log phir nahīñ milte
کہاں سے ڈھونڈ کے اب لائیں ہم نشینوں کو	kahāñ se DhūñD ke ab laa.eñ ham-nashīnoñ ko
نظر میں پھرتی ہے وہ تیرگی و تنہائی	nazar meñ phirtī hai vo tīrgī o tanhā.ī
لحد کی خاک ہے سرمہ مآل بینوں کو	lahad kī ḳhaak hai surma ma.āl-baīnoñ ko
خیال خاطر احباب چاہیئے ہر دم	ḳhayāl-e-ḳhātir-e-ahbāb chāhiye har dam
انیسؔ ٹھیس نہ لگ جائے آبگینوں کو	'anīs' Thes na lag jaa.e ābgīnoñ ko
وجد ہو بلبل تصویر کو جس کی بو سے	vajd ho bulbul-e-tasvīr ko jis kī bū se
اوس سے گل رنگ کا دعویٰ کرے پھر کس رو سے	us se gul-rañg kā da.avā kare phir kis rū se
شمع کے رونے پہ بس صاف ہنسی آتی ہے	sham.a ke rone pe bas saaf hañsī aatī hai
آتش دل کہیں کم ہوتی ہے چار آنسو سے	ātish-e-dil kahīñ kam hotī hai chaar aañsū se
ایک دن وہ تھا کہ تکیہ تھا کسی کا بازو	ek din vo thā ki takiya thā kisī kā baazū
اب سر اٹھتا ہی نہیں اپنے سر زانو سے	ab sar uThtā hī nahīñ apne sar-e-zānu se
نزع میں ہوں مری مشکل کرو آساں یاروں	naza.a meñ huuñ mirī mushkil karo āsāñ yāroñ
کھولو تعویذ شفا جلد مرے بازو سے	kholo ta۔avīz-e-shifā jald mire baazū se
شوخیٔ چشم کا تو کس کی ہے دیوانہ انیسؔ	shoḳhī-e-chashm kā tū kis kī hai dīvāna 'anīs'
آنکھیں ملتا ہے جو یوں نقش کف آہو سے	āñkheñ maltā hai jo yuuñ naqsh-e-kaf-e-āhu se
نمود و بود کو عاقل حباب سمجھے ہیں	numūd o buud ko aaqil habāb samjhe haiñ
وہ جاگتے ہیں جو دنیا کو خواب سمجھے ہیں	vo jāgte haiñ jo duniyā ko ḳhvāb samjhe haiñ
کبھی برا نہیں جانا کسی کو اپنے سوا	kabhī burā nahīñ jaanā kisī ko apne sivā
ہر ایک ذرے کو ہم آفتاب سمجھے ہیں	har ek zarre ko ham āftāb samjhe haiñ
عجب نہیں ہے جو شیشوں میں بھر کے لے جائیں	ajab nahīñ hai jo shīshoñ meñ bhar ke le jaa.eñ
ان آنسوؤں کو فرشتے گلاب سمجھے ہیں	in āñsuoñ ko farishte gulāb samjhe haiñ
زمانہ ایک طرح پر کبھی نہیں رہتا	zamāna ek tarah par kabhī nahīñ rahtā
اسی کو اہل جہاں انقلاب سمجھے ہیں	isī ko ahl-e-jahāñ inqilāb samjhe haiñ
انہیں کو دار بقا کی ہے پختگی کا خیال	unhīñ ko dār-e-baqā kī hai puḳhtagī kā ḳhayāl
جو بے ثباتی دہر خراب سمجھے ہیں	jo be-sabāti-e-dahr-e-ḳharāb samjhe haiñ
شباب کھو کے بھی غفلت وہی ہے پیروں کو	shabāb kho ke bhī ġhaflat vahī hai pīroñ ko
سحر کی نیند کو بھی شب کا خواب سمجھے ہیں	sahar kī niind ko bhī shab kā ḳhvāb samjhe haiñ
لحد میں آئیں نکیرین آئیں بسم اللہ	lahad meñ aa.eñ nakīrain aa.eñ bismillāh
ہر اک سوال کا ہم بھی جواب سمجھے ہیں	har ik savāl kā ham bhī javāb samjhe haiñ
اگر غرور ہے اعدا کو اپنی کثرت پر	agar ġhurūr hai aadā ko apnī kasrat par
تو اس حیات کو ہم بھی حباب سمجھے ہیں	to is hayāt ko ham bhī habāb samjhe haiñ
نہ کچھ خبر ہے حدیثوں کی ان سفیہوں کو	na kuchh ḳhabar hai hadīsoñ kī in safīhoñ ko
نہ یہ معانی ام الکتاب سمجھے ہیں	na ye ma.āni-e-ummul-kitāb samjhe haiñ
کبھی شقی متمتع نہ ہوں گے دنیا سے	kabhī shaqī mutamatta na hoñge duniyā se
جسے یہ آب اسے ہم سراب سمجھے ہیں	jise ye aab use ham sarāb samjhe haiñ
مزیل عقل ہے دنیا کی دولت اے منعم	muzīl-e-aql hai duniyā kī daulat ai mun.im
اسی کے نشے کو صوفی شراب سمجھے ہیں	usī ke nashshe ko suufī sharāb samjhe haiñ
حرارتیں ہیں مآل حلاوت دنیا	harārateñ haiñ ma.āl-e-halāvat-e-duniyā
وہ زہر ہے جسے ہم شہد ناب سمجھے ہیں	vo zahr hai jise ham shahd-e-nāb samjhe haiñ
انیسؔ مخمل و دیبا سے کیا فقیروں کو	'anīs' maḳhmal o diibā se kyā faqīroñ ko
اسی زمین کو ہم فرش خواب سمجھے ہیں	isī zamīn ko ham farsh-e-ḳhvāb samjhe haiñ
مرا راز دل آشکارا نہیں	mirā rāz-e-dil āshkārā nahīñ
وہ دریا ہوں جس کا کنارا نہیں	vo dariyā huuñ jis kā kinārā nahīñ
وہ گل ہوں جدا سب سے ہے جس کا رنگ	vo gul huuñ judā sab se hai jis kā rañg
وہ بو ہوں کہ جو آشکارا نہیں	vo bū huuñ ki jo āshkārā nahīñ
وہ پانی ہوں شیریں نہیں جس میں شور	vo paanī huuñ shīrīñ nahīñ jis meñ shor
وہ آتش ہوں جس میں شرارہ نہیں	vo ātish huuñ jis meñ sharāra nahīñ
بہت زال دنیا نے دیں بازیاں	bahut zāl-e-duniyā ne diiñ bāziyāñ
میں وہ نوجواں ہوں جو ہارا نہیں	maiñ vo naujavāñ huuñ jo haarā nahīñ
جہنم سے ہم بے قراروں کو کیا	jahannam se ham be-qarāroñ ko kyā
جو آتش پہ ٹھہرے وہ پارا نہیں	jo ātish pe Thahre vo paarā nahīñ
فقیروں کی مجلس ہے سب سے جدا	faqīroñ kī majlis hai sab se judā
امیروں کا یاں تک گزارا نہیں	amīroñ kā yaañ tak guzārā nahīñ
سکندر کی خاطر بھی ہے سد باب	sikandar kī ḳhātir bhī hai sadd-e-bāb
جو دارا بھی ہو تو مدارا نہیں	jo daarā bhī ho to madārā nahīñ
کسی نے تری طرح سے اے انیسؔ	kisī ne tirī tarah se ai 'anīs'
عروس سخن کو سنوارا نہیں	urūs-e-suḳhan ko sañvārā nahīñ
خود نوید زندگی لائی قضا میرے لیے	ḳhud naved-e-zindagī laa.ī qazā mere liye
شمع کشتہ ہوں فنا میں ہے بقا میرے لیے	sham-e-kushta huuñ fanā meñ hai baqā mere liye
زندگی میں تو نہ اک دم خوش کیا ہنس بول کر	zindagī meñ to na ik dam ḳhush kiyā hañs bol kar
آج کیوں روتے ہیں میرے آشنا میرے لیے	aaj kyuuñ rote haiñ mere āshnā mere liye
کنج عزلت میں مثال آسیا ہوں گوشہ گیر	kunj-e-uzlat meñ misāl-e-āsiyā huuñ gosha-gīr
رزق پہنچاتا ہے گھر بیٹھے خدا میرے لیے	rizq pahuñchātā hai ghar baiThe ḳhudā mere liye
تو سراپا اجر اے زاہد میں سر تا پا گناہ	tū sarāpā ajr ai zāhid maiñ sar-tā-pā gunāh
باغ جنت تیری خاطر کربلا میرے لیے	bāġh-e-jannat terī ḳhātir karbalā mere liye
نام روشن کر کے کیونکر بجھ نہ جاتا مثل شمع	naam raushan kar ke kyūñkar bujh na jaatā misl-e-sham.a
نا موافق تھی زمانہ کی ہوا میرے لیے	nā-muvāfiq thī zamāne kī havā mere liye
ہر نفس آئینۂ دل سے یہ آتی ہے صدا	har nafas ā.īna-e-dil se ye aatī hai sadā
خاک تو ہو جا تو حاصل ہو جلا میرے لیے	ḳhaak tū ho jā to hāsil ho jilā mere liye
خاک سے ہے خاک کو الفت تڑپتا ہوں انیسؔ	ḳhaak se hai ḳhaak ko ulfat taḌaptā huuñ 'anīs'
کربلا کے واسطے میں کربلا میرے لیے	karbalā ke vāste maiñ karbalā mere liye
کوئی انیس کوئی آشنا نہیں رکھتے	koī aniis koī āshnā nahīñ rakhte
کسی کی آس بغیر از خدا نہیں رکھتے	kisī kī aas baġhair az ḳhudā nahīñ rakhte
کسی کو کیا ہو دلوں کی شکستگی کی خبر	kisī ko kyā ho diloñ kī shikastagī kī ḳhabar
کہ ٹوٹنے میں یہ شیشے صدا نہیں رکھتے	ki TūTne meñ ye shīshe sadā nahīñ rakhte
فقیر دوست جو ہو ہم کو سرفراز کرے	faqīr dost jo ho ham ko sarfarāz kare
کچھ اور فرش بجز بوریا نہیں رکھتے	kuchh aur farsh ba-juz boriyā nahīñ rakhte
مسافرو شب اول بہت ہے تیرہ و تار	musāfiro shab-e-avval bahut hai tiira o taar
چراغ قبر ابھی سے جلا نہیں رکھتے	charāġh-e-qabr abhī se jalā nahīñ rakhte
وہ لوگ کون سے ہیں اے خدائے کون و مکاں	vo log kaun se haiñ ai ḳhudā-e-kaun-o-makāñ
سخن سے کان کو جو آشنا نہیں رکھتے	suḳhan se kaan ko jo āshnā nahīñ rakhte
مسافران عدم کا پتہ ملے کیونکر	musāfirān-e-adam kā pata mile kyūñkar
وہ یوں گئے کہ کہیں نقش پا نہیں رکھتے	vo yuuñ ga.e ki kahīñ naqsh-e-pā nahīñ rakhte
تپ دروں غم فرقت ورم پیادہ روی	tap-e-darūñ ġham-e-furqat varam-e-payāda-ravī
مرض تو اتنے ہیں اور کچھ دوا نہیں رکھتے	maraz to itne haiñ aur kuchh davā nahīñ rakhte
کھلے گا حال انہیں جب کہ آنکھ بند ہوئی	khulegā haal unheñ jab ki aañkh band huī
جو لوگ الفت مشکل کشا نہیں رکھتے	jo log ulfat-e-mushkil-kushā nahīñ rakhte
جہاں کی لذت و خواہش سے ہے بشر کا خمیر	jahāñ kī lazzat o ḳhvāhish se hai bashar kā ḳhamīr
وہ کون ہیں کہ جو حرص و ہوا نہیں رکھتے	vo kaun haiñ ki jo hirs-o-havā nahīñ rakhte
انیسؔ بیچ کے جاں اپنی ہند سے نکلو	'anīs' bech ke jaañ apnī hind se niklo
جو توشۂ سفر کربلا نہیں رکھتے	jo tosha-e-safar-e-karbalā nahīñ rakhte
اشارے کیا نگۂ ناز دل ربا کے چلے	ishāre kyā nigah-e-nāz-e-dil-rubā ke chale
ستم کے تیر چلے نیمچے قضا کے چلے	sitam ke tiir chale nīmche qazā ke chale
گنہ کا بوجھ جو گردن پہ ہم اٹھا کے چلے	gunah kā bojh jo gardan pe ham uThā ke chale
خدا کے آگے خجالت سے سر جھکا کے چلے	ḳhudā ke aage ḳhajālat se sar jhukā ke chale
طلب سے عار ہے اللہ سے فقیروں کو	talab se aar hai allāh se faqīroñ ko
کہیں جو ہو گیا پھیرا صدا سنا کے چلے	kahīñ jo ho gayā pherā sadā sunā ke chale
پکارے کہتی تھی حسرت سے نعش عاشق کی	pukāre kahtī thī hasrat se na.ash āshiq kī
صنم کدھر کو ہمیں خاک میں ملا کے چلے	sanam kidhar ko hameñ ḳhaak meñ milā ke chale
مثال ماہیٔ بے آب موجیں تڑپا کیں	misāl-e-māhī-e-be-āb maujeñ taḌpā kiiñ
حباب پھوٹ کے روئے جو تم نہا کے چلے	habāb phuuT ke ro.e jo tum nahā ke chale
مقام یوں ہوا اس کارگاہ دنیا میں	maqām yuuñ huā is kār-gāh-e-duniyā meñ
کہ جیسے دن کو مسافر سرا میں آ کے چلے	ki jaise din ko musāfir sarā meñ aa ke chale
کسی کا دل نہ کیا ہم نے پائمال کبھی	kisī kā dil na kiyā ham ne pā.emāl kabhī
چلے جو راہ تو چیونٹی کو بھی بچا کے چلے	chale jo raah to chyūñTī ko bhī bachā ke chale
ملا جنہیں انہیں افتادگی سے اوج ملا	milā jinheñ unheñ uftādgī se auj milā
انہیں نے کھائی ہے ٹھوکر جو سر اٹھا کے چلے	unhīñ ne khaa.ī hai Thokar jo sar uThā ke chale
انیسؔ دم کا بھروسہ نہیں ٹھہر جاؤ	'anīs' dam kā bharosa nahīñ Thahar jaao
چراغ لے کے کہاں سامنے ہوا کے چلے	charāġh le ke kahāñ sāmne havā ke chale
دیکھی بہار ہم نے کل زور مے کدے میں	dekhī bahār ham ne kal zor mai-kade meñ
ہنسنے سیں اوس سجن کے تھا شور مے کدے میں	hañsne siiñ us sajan ke thā shor mai-kade meñ
تھے جوش مل سیں ایسی شورش میں داغ دل کے	the josh-e-mul siiñ aisī shorish meñ daaġh dil ke
گویا کہ کودتے ہیں یہ مور مے کدے میں	goyā ki kūdte haiñ ye mor mai-kade meñ
پھندا رکھا تھا میں نے شاید کہ وہ پری رو	phandā rakhā thā maiñ ne shāyad ki vo parī-rū
دیکھے تو پاس میرے ہو دور مے کدے میں	dekhe to paas mere ho daur mai-kade meñ
ہے آرزو کہ ہم دم وہ ماہ رو ہو میرا	hai aarzū ki hamdam vo māh-rū ho merā
دے شام سیں جو پیالہ ہو بھور مے کدے میں	de shaam siiñ jo pyāla ho bhor mai-kade meñ
ساقی وہی ہے میرا ناجیؔ کہ گر مروں میں	saaqī vahī hai merā 'nājī' ki gar marūñ maiñ
مجھ واسطے بنا دے جا گور مے کدے میں	mujh vāste banā de jā gor mai-kade meñ
اے صبا کہہ بہار کی باتیں	ai sabā kah bahār kī bāteñ
اس بت گل عذار کی باتیں	is but-e-gul-ezār kī bāteñ
کس پہ چھوڑے نگاہ کا شہباز	kis pe chhoḌe nigāh kā shahbāz
کیا کرے ہے شکار کی باتیں	kyā kare hai shikār kī bāteñ
مہربانی سیں یا ہوں غصے سیں	mehrbānī siiñ yā hoñ ġhusse siiñ
پیاری لگتی ہیں یار کی باتیں	pyārī lagtī haiñ yaar kī bāteñ
چھوڑتے کب ہیں نقد دل کوں صنم	chhoḌte kab haiñ naqd-e-dil kuuñ sanam
جب یہ کرتے ہیں پیار کی باتیں	jab ye karte haiñ pyaar kī bāteñ
پوچھیے کچھ کہیں ہیں کچھ ناجیؔ	pūchhiye kuchh kaheñ haiñ kuchh 'nājī'
آ پڑیں روزگار کی باتیں	aa paḌīñ rozgār kī bāteñ
ذکر ہر صبح و شام ہے تیرا	zikr har sub.h o shaam hai terā
ورد عاشق کوں نام ہے تیرا	vird-e-āshiq kuuñ naam hai terā
مت کر آزاد دام زلف سیں دل	mat kar āzād dām-e-zulf siiñ dil
بال باندھا غلام ہے تیرا	bāl-bāñdhā ġhulām hai terā
لشکر غم نے دل سیں کوچ کیا	lashkar-e-ġham ne dil siiñ kuuch kiyā
جب سے اس میں مقام ہے تیرا	jab se is meñ maqām hai terā
جام مے کا پلانا ہے بے رنگ	jām-e-mai kā pilānā hai be-rañg
شوق جن کوں مدام ہے تیرا	shauq jin kuuñ mudām hai terā
آج ناجیؔ سے رم نہ کر اے شوخ	aaj 'nājī' se ram na kar ai shoḳh
دیکھ مدت سیں رام ہے تیرا	dekh muddat siiñ raam hai terā
مہ رخاں کی جو مہربانی ہے	mah-ruḳhāñ kī jo mehrbānī hai
یہ مدد مجھ پہ آسمانی ہے	ye madad mujh pe āsmānī hai
رشک سیں اس کے صاف چہرہ کے	rashk siiñ us ke saaf chehre ke
چشم پر آئنہ کی پانی ہے	chashm par aa.ine kī paanī hai
دام میں بو الہوس کے آیا نئیں	daam meñ bul-havas ke aayā na.iiñ
کیوں کہ یہ باز آشیانی ہے	kyuuñ ki ye baaz āshyānī hai
چرب ہے شمع پر جمال اس کا	charb hai sham.a par jamāl us kā
شمع کی روشنی زبانی ہے	sham.a kī raushnī zabānī hai
اس کے رخسار دیکھ جیتا ہوں	us ke ruḳhsār dekh jiitā huuñ
عارضی میری زندگانی ہے	aarzī merī zindagānī hai
صرف صورت کا بند نئیں ناجیؔ	sirf sūrat kā band na.iiñ 'nājī'
عاشق صاحب معانی ہے	āshiq-e-sāhab-e-ma.ānī hai
دیکھ موہن تری کمر کی طرف	dekh mohan tirī kamar kī taraf
پھر گیا مانی اپنے گھر کی طرف	phir gayā maanī apne ghar kī taraf
جن نے دیکھے ترے لب شیریں	jin ne dekhe tire lab-e-shīrīñ
نظر اس کی نہیں شکر کی طرف	nazar us kī nahīñ shakar kī taraf
ہے محال ان کا دام میں آنا	hai muhāl un kā daam meñ aanā
دل ہے مائل بتاں کا زر کی طرف	dil hai maa.il butāñ kā zar kī taraf
تیرے رخسار کی صفائی دیکھ	tere ruḳhsār kī safā.ī dekh
چشم دانا کی نئیں گہر کی طرف	chashm daanā kī na.iiñ guhar kī taraf
ہیں خوشامد طلب سب اہل دول	haiñ ḳhushāmad-talab sab ahl-e-duval
غور کرتے نئیں ہنر کی طرف	ġhaur karte na.iiñ hunar kī taraf
ماہ رو نے سفر کیا ہے جدھر	māh-rū ne safar kiyā hai jidhar
دل مرا ہے اسی نگر کی طرف	dil mirā hai usī nagar kī taraf
حشر میں پاکباز ہے ناجیؔ	hashr meñ pāk-bāz hai 'nājī'
بدعمل جائیں گے سقر کی طرف	bad-amal jā.eñge saqar kī taraf
تیرے بھائی کو چاہا اب تیری کرتا ہوں پا بوسی	tere bhaa.ī ko chāhā ab terī kartā huuñ pā-bosī
مجھے سرتاج کر رکھ جان میں عاشق ہوں موروثی	mujhe sartāj kar rakh jaan meñ āshiq huuñ maurūsī
رفو کر دے ہیں ایسا پیار جو عاشق ہیں یکسو سیں	rafū kar de haiñ aisā pyaar jo āshiq haiñ yaksū siiñ
پھڑا کر اور سیں شال اپنی کہتا ہے مجھے تو سی	phaḌā kar aur siiñ shaal apnī kahtā hai mujhe tū sī
ہوا مخفی مزا اب شاہدی سیں شہد کی ظاہر	huā maḳhfī mazā ab shāhidī siiñ shahad kī zāhir
مگر زنبور نے شیرینی ان ہونٹوں کی جا چوسی	magar zambūr ne shīrīnī un hoñToñ kī jā chūsī
کسے یہ تاب جو اس کی تجلی میں رہے ٹھہرا	kise ye taab jo us kī tajallī meñ rahe Thahrā
رموز طور لاتی ہے سجن تیری کمر مو سی	rumūz-e-taur laatī hai sajan terī kamar mū sī
سماتا نئیں ازار اپنے میں ابتر دیکھ رنگ اس کا	samātā na.iiñ izaar apne meñ abtar dekh rañg us kā
کرے کمخواب سو جانے کی یوں پاتے ہیں جاسوسی	kare kim-ḳhvāb so jaane kī yuuñ paate haiñ jāsūsī
برنگ شمع کیوں یعقوب کی آنکھیں نہیں روشن	ba-rañg-e-sham.a kyuuñ yāqūb kī āñkheñ nahīñ raushan
زمانے میں سنا یوسف کا پیراہن تھا فانوسی	zamāne meñ sunā yūsuf kā pairāhan thā fānūsī
نہ چھوڑوں اس لب عرفاں کو ناجیؔ اور لٹا دوں سب	na chhoḌūñ us lab-e-irfāñ ko 'nājī' aur luTā duuñ sab
ملے گر مجھ کو ملک خسروی اور تاج کاؤسی	mile gar mujh ko mulk-e-ḳhusravī aur tāj-e-kā.ūsī
دل کا کھوج نہ پایا ہرگز دیکھا کھول جو قبروں کو	dil kā khoj na paayā hargiz dekhā khol jo qabroñ ko
جیتے جی ڈھونڈے سو پاوے خبر کرو بے خبروں کو	jiite jī DhūñDe so paave ḳhabar karo be-ḳhabroñ ko
توشک بالا پوش رضائی ہے بھولے مجنوں برسوں تک	toshak baalā posh razā.ī hai bhūle majnūñ barsoñ tak
جب دکھلاوے زلف سجن کی بن میں آوتے ابروں کو	jab dikhlāve zulf sajan kī ban meñ aavte abroñ ko
کافر نفس ہر ایک کا ترسا زر کوں پایا بختوں سیں	kāfir nafas har ek kā tarsā zar kuuñ paayā baḳhtoñ siiñ
آتش کی پوجا میں گزری عمر تمام ان گبروں کو	ātish kī puujā meñ guzrī umr tamām un gabroñ ko
مرد جو عاجز ہو تن من سیں کہے خوش آمد باور کر	mard jo aajiz ho tan man siiñ kahe ḳhush-āmad bāvar kar
محتاجی کا خاصا ہے روباہ کرے ہے ببروں کو	mohtājī kā ḳhāsā hai rubāh kare hai babroñ ko
وعدا چوک پھر آیا ناجیؔ درس کی خاطر پھڑکے مت	vaadā chuuk phir aayā 'nājī' dars kī ḳhātir phaḌke mat
چھوٹ گلے تیرے اے ظالم صبر کہاں بے صبروں کو	chhūT gale tere ai zālim sabr kahāñ be-sabroñ ko
لب شیریں ہے مصری یوسف ثانی ہے یہ لڑکا	lab-e-shīrīñ hai misrī yūsuf-e-sānī hai ye laḌkā
نہ چھوڑے گا میرا دل چاہ کنعانی ہے یہ لڑکا	na chhoḌegā merā dil chāh-e-kan.ānī hai ye laḌkā
لیا بوسہ کسی نے اور گریباں گیر ہے میرا	liyā bosa kisī ne aur garebāñ-gīr hai merā
ڈوبایا چاہتا ہے سب کو طوفانی ہے یہ لڑکا	Dubāyā chāhtā hai sab ko tūfānī hai ye laḌkā
سر اوپر لال چیرا اور دہن جوں غنچۂ رنگیں	sar uupar laal chīrā aur dahan juuñ ġhuncha-e-rañgīñ
بہار مدعا لعل بدخشانی ہے یہ لڑکا	bahār-e-mudda.ā lāl-e-badḳhshānī hai ye laḌkā
قیامت ہے جھمک بازو کے تعویذ طلائی کی	qayāmat hai jhamak baazū ke tāvīz-e-talā.ī kī
حصار حسن کوں قائم کیا بانی ہے یہ لڑکا	hisār-e-husn kuuñ qaa.im kiyā baanī hai ye laḌkā
ہوئے روپوش اس کا حسن دیکھ انجم کے جوں خوباں	hue rū-posh us kā husn dekh anjum ke juuñ ḳhūbāñ
چمکتا ہے برنگ مہر نورانی ہے یہ لڑکا	chamaktā hai ba-rañg-mehr nūrānī hai ye laḌkā
قیامت قامت اس کا جن نے دیکھا سو ہوا بسمل	qayāmat qāmat us kā jin ne dekhā so huā bismil
مگر سر تا قدم تیغ سلیمانی ہے یہ لڑکا	magar sar tā qadam teġh-e-sulemānī hai ye laḌkā
میں اپنا جان و دل قرباں کروں اوس پر سیتی ناجیؔ	maiñ apnā jaan o dil qurbāñ karūñ uus par setī 'nājī'
جسے دیکھیں سیں ہوئے عید رمضانی ہے یہ لڑکا	jise dekheñ siiñ hue iid ramzānī hai ye laḌkā
کمر کی بات سنتے ہیں یہ کچھ پائی نہیں جاتی	kamar kī baat sunte haiñ ye kuchh paa.ī nahīñ jaatī
کہے ہیں بات ایسی خیال میں میرے نہیں آتی	kahe haiñ baat aisī ḳhayāl meñ mere nahīñ aatī
جو چاہو سیر دریا وقف ہے مجھ چشم کی کشتی	jo chāho sair-e-dariyā vaqf hai mujh chashm kī kashtī
ہر ایک موئے پلک میرا ہے گویا گھاٹ خیراتی	har ek mū-e-palak merā hai goyā ghaaT ḳhairātī
برنگ اس کے نہیں محبوب دل رونے کو عاشق کے	ba-rañg us ke nahīñ mahbūb dil rone ko āshiq ke
سعادت خاں ہے لڑکا وضع کر لیتا ہے برساتی	sa.ādat ḳhaañ hai laḌkā vaz.a kar letā hai barsātī
جو کوئی اصلی ہے ٹھنڈا گرم یاقوتی میں کیونکر ہو	jo koī aslī hai ThanDā garm yāqūtī meñ kyūñkar ho
نہ لاوے تاب تیرے لب کی جو نامرد ہے ذاتی	na laave taab tere lab kī jo nāmard hai zaatī
نہ دیکھا باغ میں نرگس نیں تجھ کوں شرم جانے سیں	na dekhā baaġh meñ nargis niiñ tujh kuuñ sharm jaane siiñ
اسی غم میں ہوئی ہے سرنگوں وہ وقت نہیں پاتی	isī ġham meñ huī hai sar-nigūñ vo vaqt nahīñ paatī
کہاں ممکن ہے ناجیؔ سا کہ تقویٰ اور صلاح آوے	kahāñ mumkin hai 'nājī' sā ki taqvā aur salāh aave
نگاہ مست خوباں وہ نہیں لیتا خراباتی	nigāh-e-mast-e-ḳhūbāñ vo nahīñ letā ḳharābātī
یہ دور گزرا کبھی نہ دیکھیں پیا کی انکھیاں خمار متیاں	ye daur guzrā kabhī na dekhīñ piyā kī añkhiyāñ ḳhumār-matiyāñ
کہے تھے مردم شرابی ان کوں نکل گئیں اپنی دے غلطیاں	kahe the mardum sharābī un kuuñ nikal ga.iiñ apnī de ġhalatiyāñ
سوائے گل کے وہ شوخ انکھیاں کسی طرف کو نہیں ہیں راغب	sivā.e gul ke vo shoḳh añkhiyāñ kisī taraf ko nahīñ haiñ rāġhib
تو برگ نرگس اوپر بجا ہے لکھوں جو اپنے سجن کوں پتیاں	to barg-e-nargis upar bajā hai likhūñ jo apne sajan kuuñ patiyāñ
صنم کی زلفاں کو ہجر میں اب گئے ہیں مجھ نین ہیں خواب راحت	sanam kī zulfāñ ko hijr meñ ab ga.e haiñ mujh nain haiñ ḳhvāb rāhat
لگے ہے کانٹا نظر میں سونا کٹیں گی کیسے یہ کالی رتیاں	lage hai kāñTā nazar meñ sonā kaTeñgī kaise ye kaalī ratiyāñ
جو شمع رو کے دو لب ہیں شیریں تو سبزۂ خط بجا ہے اس پر	jo sham.a-rū ke do lab haiñ shīrīñ to sabza-e-ḳhat bajā hai us par
زمین پکڑی ہے طوطیوں نے سنیں جو میٹھی پیا کی بتیاں	zamīn pakḌī hai tūtiyoñ ne sunīñ jo mīThī piyā kī batiyāñ
خیال کر کر بھٹک رہا ہوں نظر جو آئے تیور ہیں بانکے	ḳhayāl kar kar bhaTak rahā huuñ nazar jo aa.e tevar haiñ bāñke
بناؤ بنتا نہیں ہے ناجیؔ جو اس سجن کو لگاؤں چھتیاں	banāo bantā nahīñ hai 'nājī' jo us sajan ko lagā.ūñ chhatiyāñ
میں اپنے اختیار میں ہوں بھی نہیں بھی ہوں	maiñ apne iḳhtiyār meñ huuñ bhī nahīñ bhī huuñ
دنیا کے کاروبار میں ہوں بھی نہیں بھی ہوں	duniyā ke kārobār meñ huuñ bhī nahīñ bhī huuñ
تیری ہی جستجو میں لگا ہے کبھی کبھی	terī hī justujū meñ lagā hai kabhī kabhī
میں تیرے انتظار میں ہوں بھی نہیں بھی ہوں	maiñ tere intizār meñ huuñ bhī nahīñ bhī huuñ
فہرست مرنے والوں کی قاتل کے پاس ہے	fihrist marne vāloñ kī qātil ke paas hai
میں اپنے ہی مزار میں ہوں بھی نہیں بھی ہوں	maiñ apne hī mazār meñ huuñ bhī nahīñ bhī huuñ
اوروں کے ساتھ ایسا کوئی مسئلہ نہیں	auroñ ke saath aisā koī mas.ala nahīñ
اک میں ہی اس دیار میں ہوں بھی نہیں بھی ہوں	ik maiñ hī is dayār meñ huuñ bhī nahīñ bhī huuñ
مجھ سے ہی ہے ہر ایک سیاست کا اعتبار	mujh se hī hai har ek siyāsat kā e'tibār
پھر بھی کسی شمار میں ہوں بھی نہیں بھی ہوں	phir bhī kisī shumār meñ huuñ bhī nahīñ bhī huuñ
اس کے دشمن ہیں بہت آدمی اچھا ہوگا	us ke dushman haiñ bahut aadmī achchhā hogā
وہ بھی میری ہی طرح شہر میں تنہا ہوگا	vo bhī merī hī tarah shahr meñ tanhā hogā
اتنا سچ بول کہ ہونٹوں کا تبسم نہ بجھے	itnā sach bol ki hoñToñ kā tabassum na bujhe
روشنی ختم نہ کر آگے اندھیرا ہوگا	raushnī ḳhatm na kar aage añdherā hogā
پیاس جس نہر سے ٹکرائی وہ بنجر نکلی	pyaas jis nahr se Takrā.ī vo banjar niklī
جس کو پیچھے کہیں چھوڑ آئے وہ دریا ہوگا	jis ko pīchhe kahīñ chhoḌ aa.e vo dariyā hogā
مرے بارے میں کوئی رائے تو ہوگی اس کی	mire baare meñ koī raa.e to hogī us kī
اس نے مجھ کو بھی کبھی توڑ کے دیکھا ہوگا	us ne mujh ko bhī kabhī toḌ ke dekhā hogā
ایک محفل میں کئی محفلیں ہوتی ہیں شریک	ek mahfil meñ ka.ī mahfileñ hotī haiñ sharīk
جس کو بھی پاس سے دیکھو گے اکیلا ہوگا	jis ko bhī paas se dekhoge akelā hogā
دن سلیقے سے اگا رات ٹھکانے سے رہی	din salīqe se ugā raat Thikāne se rahī
دوستی اپنی بھی کچھ روز زمانے سے رہی	dostī apnī bhī kuchh roz zamāne se rahī
چند لمحوں کو ہی بنتی ہیں مصور آنکھیں	chand lamhoñ ko hī bantī haiñ musavvir āñkheñ
زندگی روز تو تصویر بنانے سے رہی	zindagī roz to tasvīr banāne se rahī
اس اندھیرے میں تو ٹھوکر ہی اجالا دے گی	is añdhere meñ to Thokar hī ujālā degī
رات جنگل میں کوئی شمع جلانے سے رہی	raat jañgal meñ koī sham.a jalāne se rahī
فاصلہ چاند بنا دیتا ہے ہر پتھر کو	fāsla chāñd banā detā hai har patthar ko
دور کی روشنی نزدیک تو آنے سے رہی	duur kī raushnī nazdīk to aane se rahī
شہر میں سب کو کہاں ملتی ہے رونے کی جگہ	shahr meñ sab ko kahāñ miltī hai rone kī jagah
اپنی عزت بھی یہاں ہنسنے ہنسانے سے رہی	apnī izzat bhī yahāñ hañsne hañsāne se rahī
اپنا غم لے کے کہیں اور نہ جایا جائے	apnā ġham le ke kahīñ aur na jaayā jaa.e
گھر میں بکھری ہوئی چیزوں کو سجایا جائے	ghar meñ bikhrī huī chīzoñ ko sajāyā jaa.e
جن چراغوں کو ہواؤں کا کوئی خوف نہیں	jin charāġhoñ ko havāoñ kā koī ḳhauf nahīñ
ان چراغوں کو ہواؤں سے بچایا جائے	un charāġhoñ ko havāoñ se bachāyā jaa.e
خود کشی کرنے کی ہمت نہیں ہوتی سب میں	ḳhud-kushī karne kī himmat nahīñ hotī sab meñ
اور کچھ دن ابھی اوروں کو ستایا جائے	aur kuchh din abhī auroñ ko satāyā jaa.e
باغ میں جانے کے آداب ہوا کرتے ہیں	baaġh meñ jaane ke ādāb huā karte haiñ
کسی تتلی کو نہ پھولوں سے اڑایا جائے	kisī titlī ko na phūloñ se uḌāyā jaa.e
کیا ہوا شہر کو کچھ بھی تو دکھائی دے کہیں	kyā huā shahr ko kuchh bhī to dikhā.ī de kahīñ
یوں کیا جائے کبھی خود کو رلایا جائے	yuuñ kiyā jaa.e kabhī ḳhud ko rulāyā jaa.e
گھر سے مسجد ہے بہت دور چلو یوں کر لیں	ghar se masjid hai bahut duur chalo yuuñ kar leñ
کسی روتے ہوئے بچے کو ہنسایا جائے	kisī rote hue bachche ko hañsāyā jaa.e
اس کو کھو دینے کا احساس تو کم باقی ہے	us ko kho dene kā ehsās to kam baaqī hai
جو ہوا وہ نہ ہوا ہوتا یہ غم باقی ہے	jo huā vo na huā hotā ye ġham baaqī hai
اب نہ وہ چھت ہے نہ وہ زینہ نہ انگور کی بیل	ab na vo chhat hai na vo ziina na añgūr kī bel
صرف اک اس کو بھلانے کی قسم باقی ہے	sirf ik us ko bhulāne kī qasam baaqī hai
میں نے پوچھا تھا سبب پیڑ کے گر جانے کا	maiñ ne pūchhā thā sabab peḌ ke gir jaane kā
اٹھ کے مالی نے کہا اس کی قلم باقی ہے	uTh ke maalī ne kahā us kī qalam baaqī hai
جنگ کے فیصلے میداں میں کہاں ہوتے ہیں	jañg ke faisle maidāñ meñ kahāñ hote haiñ
جب تلک حافظے باقی ہیں علم باقی ہے	jab talak hāfize baaqī haiñ alam baaqī hai
تھک کے گرتا ہے ہرن صرف شکاری کے لیے	thak ke girtā hai hiran sirf shikārī ke liye
جسم گھائل ہے مگر آنکھوں میں رم باقی ہے	jism ghāyal hai magar āñkhoñ meñ ram baaqī hai
نزدیکیوں میں دور کا منظر تلاش کر	nazdīkiyoñ meñ duur kā manzar talāsh kar
جو ہاتھ میں نہیں ہے وہ پتھر تلاش کر	jo haath meñ nahīñ hai vo patthar talāsh kar
سورج کے ارد گرد بھٹکنے سے فائدہ	sūraj ke ird-gird bhaTakne se fā.eda
دریا ہوا ہے گم تو سمندر تلاش کر	dariyā huā hai gum to samundar talāsh kar
تاریخ میں محل بھی ہے حاکم بھی تخت بھی	tārīḳh meñ mahl bhī hai hākim bhī taḳht bhī
گمنام جو ہوئے ہیں وہ لشکر تلاش کر	gumnām jo hue haiñ vo lashkar talāsh kar
رہتا نہیں ہے کچھ بھی یہاں ایک سا سدا	rahtā nahīñ hai kuchh bhī yahāñ ek sā sadā
دروازہ گھر کا کھول کے پھر گھر تلاش کر	darvāza ghar kā khol ke phir ghar talāsh kar
کوشش بھی کر امید بھی رکھ راستہ بھی چن	koshish bhī kar umiid bhī rakh rāsta bhī chun
پھر اس کے بعد تھوڑا مقدر تلاش کر	phir is ke ba.ad thoḌā muqaddar talāsh kar
محبت میں وفاداری سے بچئے	mohabbat meñ vafādārī se bachiye
جہاں تک ہو اداکاری سے بچئے	jahāñ tak ho adākārī se bachiye
ہر اک صورت بھلی لگتی ہے کچھ دن	har ik sūrat bhalī lagtī hai kuchh din
لہو کی شعبدہ کاری سے بچئے	lahū kī sho.abada-kārī se bachiye
شرافت آدمیت درد مندی	sharāfat ādamiyat dard-mandī
بڑے شہروں میں بیماری سے بچئے	baḌe shahroñ meñ bīmārī se bachiye
ضروری کیا ہر اک محفل میں بیٹھیں	zarūrī kyā har ik mahfil meñ baiTheñ
تکلف کی روا داری سے بچئے	takalluf kī ravā-dārī se bachiye
بنا پیروں کے سر چلتے نہیں ہیں	binā pairoñ ke sar chalte nahīñ haiñ
بزرگوں کی سمجھ داری سے بچئے	buzurgoñ kī samajhdārī se bachiye
گرج برس پیاسی دھرتی پر پھر پانی دے مولا	garaj-baras pyāsī dhartī par phir paanī de maulā
چڑیوں کو دانے بچوں کو گڑ دھانی دے مولا	chiḌiyoñ ko daane bachchoñ ko guḌ-dhānī de maulā
دو اور دو کا جوڑ ہمیشہ چار کہاں ہوتا ہے	do aur do kā joḌ hamesha chaar kahāñ hotā hai
سوچ سمجھ والوں کو تھوڑی نادانی دے مولا	soch samajh vāloñ ko thoḌī nādānī de maulā
پھر روشن کر زہر کا پیالہ چمکا نئی صلیبیں	phir raushan kar zahr kā pyāla chamkā na.ī salībeñ
جھوٹوں کی دنیا میں سچ کو تابانی دے مولا	jhūToñ kī duniyā meñ sach ko tābānī de maulā
پھر مورت سے باہر آ کر چاروں اور بکھر جا	phir mūrat se bāhar aa kar chāroñ or bikhar jā
پھر مندر کو کوئی میراؔ دیوانی دے مولا	phir mandir ko koī 'mīrā' dīvānī de maulā
تیرے ہوتے کوئی کس کی جان کا دشمن کیوں ہو	tere hote koī kis kī jaan kā dushman kyuuñ ho
جینے والوں کو مرنے کی آسانی دے مولا	jiine vāloñ ko marne kī āsānī de maulā
آنی جانی ہر محبت ہے چلو یوں ہی سہی	aanī jaanī har mohabbat hai chalo yuuñ hī sahī
جب تلک ہے خوبصورت ہے چلو یوں ہی سہی	jab talak hai ḳhūb-sūrat hai chalo yuuñ hī sahī
ہم کہاں کے دیوتا ہیں بے وفا وہ ہیں تو کیا	ham kahāñ ke devtā haiñ bevafā vo haiñ to kyā
گھر میں کوئی گھر کی زینت ہے چلو یوں ہی سہی	ghar meñ koī ghar kī zīnat hai chalo yuuñ hī sahī
وہ نہیں تو کوئی تو ہوگا کہیں اس کی طرح	vo nahīñ to koī to hogā kahīñ us kī tarah
جسم میں جب تک حرارت ہے چلو یوں ہی سہی	jism meñ jab tak harārat hai chalo yuuñ hī sahī
میلے ہو جاتے ہیں رشتے بھی لباسوں کی طرح	maile ho jaate haiñ rishte bhī libāsoñ kī tarah
دوستی ہر دن کی محنت ہے چلو یوں ہی سہی	dostī har din kī mehnat hai chalo yuuñ hī sahī
بھول تھی اپنی فرشتہ آدمی میں ڈھونڈنا	bhuul thī apnī farishta aadmī meñ DhūñDnā
آدمی میں آدمیت ہے چلو یوں ہی سہی	aadmī meñ ādamiyyat hai chalo yuuñ hī sahī
جیسی ہونی چاہئے تھی ویسی تو دنیا نہیں	jaisī honī chāhiye thī vaisī to duniyā nahīñ
دنیا داری بھی ضرورت ہے چلو یوں ہی سہی	duniyā-dārī bhī zarūrat hai chalo yuuñ hī sahī
رات کے بعد نئے دن کی سحر آئے گی	raat ke ba.ad na.e din kī sahar aa.egī
دن نہیں بدلے گا تاریخ بدل جائے گی	din nahīñ badlegā tārīḳh badal jā.egī
ہنستے ہنستے کبھی تھک جاؤ تو چھپ کے رو لو	hañste hañste kabhī thak jaao to chhup ke ro lo
یہ ہنسی بھیگ کے کچھ اور چمک جائے گی	ye hañsī bhiig ke kuchh aur chamak jā.egī
جگمگاتی ہوئی سڑکوں پہ اکیلے نہ پھرو	jagmagātī huī saḌkoñ pe akele na phiro
شام آئے گی کسی موڑ پہ ڈس جائے گی	shaam aa.egī kisī moḌ pe Das jā.egī
اور کچھ دیر یوں ہی جنگ سیاست مذہب	aur kuchh der yūñhī jañg siyāsat maz.hab
اور تھک جاؤ ابھی نیند کہاں آئے گی	aur thak jaao abhī niiñd kahāñ aa.egī
میری غربت کو شرافت کا ابھی نام نہ دے	merī ġhurbat ko sharāfat kā abhī naam na de
وقت بدلا تو تری رائے بدل جائے گی	vaqt badlā to tirī raa.e badal jā.egī
وقت ندیوں کو اچھالے کہ اڑائے پربت	vaqt nadiyoñ ko uchhāle ki uḌaa.e parbat
عمر کا کام گزرنا ہے گزر جائے گی	umr kā kaam guzarnā hai guzar jā.egī
دنیا جسے کہتے ہیں جادو کا کھلونا ہے	duniyā jise kahte haiñ jaadū kā khilaunā hai
مل جائے تو مٹی ہے کھو جائے تو سونا ہے	mil jaa.e to miTTī hai kho jaa.e to sonā hai
اچھا سا کوئی موسم تنہا سا کوئی عالم	achchhā sā koī mausam tanhā sā koī aalam
ہر وقت کا رونا تو بے کار کا رونا ہے	har vaqt kā ronā to be-kār kā ronā hai
برسات کا بادل تو دیوانہ ہے کیا جانے	barsāt kā bādal to dīvāna hai kyā jaane
کس راہ سے بچنا ہے کس چھت کو بھگونا ہے	kis raah se bachnā hai kis chhat ko bhigonā hai
یہ وقت جو تیرا ہے یہ وقت جو میرا ہے	ye vaqt jo terā hai ye vaqt jo merā hai
ہر گام پہ پہرا ہے پھر بھی اسے کھونا ہے	har gaam pe pahrā hai phir bhī ise khonā hai
غم ہو کہ خوشی دونوں کچھ دور کے ساتھی ہیں	ġham ho ki ḳhushī donoñ kuchh duur ke sāthī haiñ
پھر رستہ ہی رستہ ہے ہنسنا ہے نہ رونا ہے	phir rasta hī rasta hai hañsnā hai na ronā hai
آوارہ مزاجی نے پھیلا دیا آنگن کو	āvāra-mizājī ne phailā diyā āñgan ko
آکاش کی چادر ہے دھرتی کا بچھونا ہے	ākāsh kī chādar hai dhartī kā bichhaunā hai
کچھ طبیعت ہی ملی تھی ایسی چین سے جینے کی صورت نہ ہوئی	kuchh tabī.at hī milī thī aisī chain se jiine kī sūrat na huī
جس کو چاہا اسے اپنا نہ سکے جو ملا اس سے محبت نہ ہوئی	jis ko chāhā use apnā na sake jo milā us se mohabbat na huī
جس سے جب تک ملے دل ہی سے ملے دل جو بدلا تو فسانہ بدلا	jis se jab tak mile dil hī se mile dil jo badlā to fasāna badlā
رسم دنیا کو نبھانے کے لیے ہم سے رشتوں کی تجارت نہ ہوئی	rasm-e-duniyā ko nibhāne ke liye ham se rishtoñ kī tijārat na huī
دور سے تھا وہ کئی چہروں میں پاس سے کوئی بھی ویسا نہ لگا	duur se thā vo ka.ī chehroñ meñ paas se koī bhī vaisā na lagā
بے وفائی بھی اسی کا تھا چلن پھر کسی سے یہ شکایت نہ ہوئی	bevafā.ī bhī usī kā thā chalan phir kisī se ye shikāyat na huī
چھوڑ کر گھر کو کہیں جانے سے گھر میں رہنے کی عبادت تھی بڑی	chhoḌ kar ghar ko kahīñ jaane se ghar meñ rahne kī ibādat thī baḌī
جھوٹ مشہور ہوا راجا کا سچ کی سنسار میں شہرت نہ ہوئی	jhuuT mash.hūr huā raajā kā sach kī sansār meñ shohrat na huī
وقت روٹھا رہا بچے کی طرح راہ میں کوئی کھلونا نہ ملا	vaqt rūThā rahā bachche kī tarah raah meñ koī khilaunā na milā
دوستی کی تو نبھائی نہ گئی دشمنی میں بھی عداوت نہ ہوئی	dostī kī to nibhā.ī na ga.ī dushmanī meñ bhī adāvat na huī
انسان میں حیوان یہاں بھی ہے وہاں بھی	insān meñ haivān yahāñ bhī hai vahāñ bhī
اللہ نگہبان یہاں بھی ہے وہاں بھی	allāh nigahbān yahāñ bhī hai vahāñ bhī
خوں خوار درندوں کے فقط نام الگ ہیں	ḳhūñ-ḳhvār darindoñ ke faqat naam alag haiñ
ہر شہر بیابان یہاں بھی ہے وہاں بھی	har shahr bayābān yahāñ bhī hai vahāñ bhī
ہندو بھی سکوں سے ہے مسلماں بھی سکوں سے	hindū bhī sukūñ se hai musalmāñ bhī sukūñ se
انسان پریشان یہاں بھی ہے وہاں بھی	insān pareshān yahāñ bhī hai vahāñ bhī
رحمان کی رحمت ہو کہ بھگوان کی مورت	rahmān kī rahmat ho ki bhagvān kī mūrat
ہر کھیل کا میدان یہاں بھی ہے وہاں بھی	har khel kā maidān yahāñ bhī hai vahāñ bhī
اٹھتا ہے دل و جاں سے دھواں دونوں طرف ہی	uThtā hai dil-o-jāñ se dhuāñ donoñ taraf hī
یہ میرؔ کا دیوان یہاں بھی ہے وہاں بھی	ye 'mīr' kā dīvān yahāñ bhī hai vahāñ bhī
کچھ بھی بچا نہ کہنے کو ہر بات ہو گئی	kuchh bhī bachā na kahne ko har baat ho ga.ī
آؤ کہیں شراب پئیں رات ہو گئی	aao kahīñ sharāb piyeñ raat ho ga.ī
پھر یوں ہوا کہ وقت کا پانسہ پلٹ گیا	phir yuuñ huā ki vaqt kā pāñsa palaT gayā
امید جیت کی تھی مگر مات ہو گئی	ummīd jiit kī thī magar maat ho ga.ī
سورج کو چونچ میں لیے مرغا کھڑا رہا	sūraj ko choñch meñ liye murġhā khaḌā rahā
کھڑکی کے پردے کھینچ دیے رات ہو گئی	khiḌkī ke parde khīñch diye raat ho ga.ī
وہ آدمی تھا کتنا بھلا کتنا پرخلوص	vo aadmī thā kitnā bhalā kitnā pur-ḳhulūs
اس سے بھی آج لیجے ملاقات ہو گئی	us se bhī aaj liije mulāqāt ho ga.ī
رستے میں وہ ملا تھا میں بچ کر گزر گیا	raste meñ vo milā thā maiñ bach kar guzar gayā
اس کی پھٹی قمیص مرے ساتھ ہو گئی	us kī phaTī qamīs mire saath ho ga.ī
نقشہ اٹھا کے کوئی نیا شہر ڈھونڈیئے	naqsha uThā ke koī nayā shahr DhūñDhiye
اس شہر میں تو سب سے ملاقات ہو گئی	is shahr meñ to sab se mulāqāt ho ga.ī
ہر گھڑی خود سے الجھنا ہے مقدر میرا	har ghaḌī ḳhud se ulajhnā hai muqaddar merā
میں ہی کشتی ہوں مجھی میں ہے سمندر میرا	maiñ hī kashtī huuñ mujhī meñ hai samundar merā
کس سے پوچھوں کہ کہاں گم ہوں کئی برسوں سے	kis se pūchhūñ ki kahāñ gum huuñ ka.ī barsoñ se
ہر جگہ ڈھونڈھتا پھرتا ہے مجھے گھر میرا	har jagah DhūñDhtā phirtā hai mujhe ghar merā
ایک سے ہو گئے موسموں کے چہرے سارے	ek se ho ga.e mausamoñ ke chehre saare
میری آنکھوں سے کہیں کھو گیا منظر میرا	merī āñkhoñ se kahīñ kho gayā manzar merā
مدتیں بیت گئیں خواب سہانا دیکھے	muddateñ biit ga.iiñ ḳhvāb suhānā dekhe
جاگتا رہتا ہے ہر نیند میں بستر میرا	jāgtā rahtā hai har niiñd meñ bistar merā
آئنہ دیکھ کے نکلا تھا میں گھر سے باہر	aa.ina dekh ke niklā thā maiñ ghar se bāhar
آج تک ہاتھ میں محفوظ ہے پتھر میرا	aaj tak haath meñ mahfūz hai patthar merā
سفر میں دھوپ تو ہوگی جو چل سکو تو چلو	safar meñ dhuup to hogī jo chal sako to chalo
سبھی ہیں بھیڑ میں تم بھی نکل سکو تو چلو	sabhī haiñ bhiiḌ meñ tum bhī nikal sako to chalo
کسی کے واسطے راہیں کہاں بدلتی ہیں	kisī ke vāste rāheñ kahāñ badaltī haiñ
تم اپنے آپ کو خود ہی بدل سکو تو چلو	tum apne aap ko ḳhud hī badal sako to chalo
یہاں کسی کو کوئی راستہ نہیں دیتا	yahāñ kisī ko koī rāsta nahīñ detā
مجھے گرا کے اگر تم سنبھل سکو تو چلو	mujhe girā ke agar tum sambhal sako to chalo
کہیں نہیں کوئی سورج دھواں دھواں ہے فضا	kahīñ nahīñ koī sūraj dhuāñ dhuāñ hai fazā
خود اپنے آپ سے باہر نکل سکو تو چلو	ḳhud apne aap se bāhar nikal sako to chalo
یہی ہے زندگی کچھ خواب چند امیدیں	yahī hai zindagī kuchh ḳhvāb chand ummīdeñ
انہیں کھلونوں سے تم بھی بہل سکو تو چلو	inhīñ khilaunoñ se tum bhī bahal sako to chalo
دیکھا ہوا سا کچھ ہے تو سوچا ہوا سا کچھ	dekhā huā sā kuchh hai to sochā huā sā kuchh
ہر وقت میرے ساتھ ہے الجھا ہوا سا کچھ	har vaqt mere saath hai uljhā huā sā kuchh
ہوتا ہے یوں بھی راستہ کھلتا نہیں کہیں	hotā hai yuuñ bhī rāsta khultā nahīñ kahīñ
جنگل سا پھیل جاتا ہے کھویا ہوا سا کچھ	jañgal sā phail jaatā hai khoyā huā sā kuchh
ساحل کی گیلی ریت پر بچوں کے کھیل سا	sāhil kī giilī ret par bachchoñ ke khel sā
ہر لمحہ مجھ میں بنتا بکھرتا ہوا سا کچھ	har lamha mujh meñ bantā bikhartā huā sā kuchh
فرصت نے آج گھر کو سجایا کچھ اس طرح	fursat ne aaj ghar ko sajāyā kuchh is tarah
ہر شے سے مسکراتا ہے روتا ہوا سا کچھ	har shai se muskurātā hai rotā huā sā kuchh
دھندلی سی ایک یاد کسی قبر کا دیا	dhundlī sī ek yaad kisī qabr kā diyā
اور میرے آس پاس چمکتا ہوا سا کچھ	aur mere ās-pās chamaktā huā sā kuchh
ہر ایک بات کو چپ چاپ کیوں سنا جائے	har ek baat ko chup-chāp kyuuñ sunā jaa.e
کبھی تو حوصلہ کر کے نہیں کہا جائے	kabhī to hausla kar ke nahīñ kahā jaa.e
تمہارا گھر بھی اسی شہر کے حصار میں ہے	tumhārā ghar bhī isī shahr ke hisār meñ hai
لگی ہے آگ کہاں کیوں پتہ کیا جائے	lagī hai aag kahāñ kyuuñ pata kiyā jaa.e
جدا ہے ہیر سے رانجھا کئی زمانوں سے	judā hai hiir se rāñjhā ka.ī zamānoñ se
نئے سرے سے کہانی کو پھر لکھا جائے	na.e sire se kahānī ko phir likhā jaa.e
کہا گیا ہے ستاروں کو چھونا مشکل ہے	kahā gayā hai sitāroñ ko chhūnā mushkil hai
یہ کتنا سچ ہے کبھی تجربہ کیا جائے	ye kitnā sach hai kabhī tajraba kiyā jaa.e
کتابیں یوں تو بہت سی ہیں میرے بارے میں	kitābeñ yuuñ to bahut sī haiñ mere baare meñ
کبھی اکیلے میں خود کو بھی پڑھ لیا جائے	kabhī akele meñ ḳhud ko bhī paḌh liyā jaa.e
نہ جانے کون سا منظر نظر میں رہتا ہے	na jaane kaun sā manzar nazar meñ rahtā hai
تمام عمر مسافر سفر میں رہتا ہے	tamām umr musāfir safar meñ rahtā hai
لڑائی دیکھے ہوئے دشمنوں سے ممکن ہے	laḌā.ī dekhe hue dushmanoñ se mumkin hai
مگر وہ خوف جو دیوار و در میں رہتا ہے	magar vo ḳhauf jo dīvār-o-dar meñ rahtā hai
خدا تو مالک و مختار ہے کہیں بھی رہے	ḳhudā to mālik-o-muḳhtār hai kahīñ bhī rahe
کبھی بشر میں کبھی جانور میں رہتا ہے	kabhī bashar meñ kabhī jānvar meñ rahtā hai
عجیب دور ہے یہ طے شدہ نہیں کچھ بھی	ajiib daur hai ye tai-shuda nahīñ kuchh bhī
نہ چاند شب میں نہ سورج سحر میں رہتا ہے	na chāñd shab meñ na sūraj sahar meñ rahtā hai
جو ملنا چاہو تو مجھ سے ملو کہیں باہر	jo milnā chāho to mujh se milo kahīñ bāhar
وہ کوئی اور ہے جو میرے گھر میں رہتا ہے	vo koī aur hai jo mere ghar meñ rahtā hai
بدلنا چاہو تو دنیا بدل بھی سکتی ہے	badalnā chāho to duniyā badal bhī saktī hai
عجب فتور سا ہر وقت سر میں رہتا ہے	ajab futūr sā har vaqt sar meñ rahtā hai
دل میں نہ ہو جرأت تو محبت نہیں ملتی	dil meñ na ho jur.at to mohabbat nahīñ miltī
خیرات میں اتنی بڑی دولت نہیں ملتی	ḳhairāt meñ itnī baḌī daulat nahīñ miltī
کچھ لوگ یوں ہی شہر میں ہم سے بھی خفا ہیں	kuchh log yūñhī shahr meñ ham se bhī ḳhafā haiñ
ہر ایک سے اپنی بھی طبیعت نہیں ملتی	har ek se apnī bhī tabī.at nahīñ miltī
دیکھا ہے جسے میں نے کوئی اور تھا شاید	dekhā hai jise maiñ ne koī aur thā shāyad
وہ کون تھا جس سے تری صورت نہیں ملتی	vo kaun thā jis se tirī sūrat nahīñ miltī
ہنستے ہوئے چہروں سے ہے بازار کی زینت	hañste hue chehroñ se hai bāzār kī zīnat
رونے کی یہاں ویسے بھی فرصت نہیں ملتی	rone kī yahāñ vaise bhī fursat nahīñ miltī
نکلا کرو یہ شمع لیے گھر سے بھی باہر	niklā karo ye sham.a liye ghar se bhī bāhar
کمرے میں سجانے کو مصیبت نہیں ملتی	kamre meñ sajāne ko musībat nahīñ miltī
دریا ہو یا پہاڑ ہو ٹکرانا چاہئے	dariyā ho yā pahāḌ ho Takrānā chāhiye
جب تک نہ سانس ٹوٹے جیے جانا چاہئے	jab tak na saañs TuuTe jiye jaanā chāhiye
یوں تو قدم قدم پہ ہے دیوار سامنے	yuuñ to qadam qadam pe hai dīvār sāmne
کوئی نہ ہو تو خود سے الجھ جانا چاہئے	koī na ho to ḳhud se ulajh jaanā chāhiye
جھکتی ہوئی نظر ہو کہ سمٹا ہوا بدن	jhuktī huī nazar ho ki simTā huā badan
ہر رس بھری گھٹا کو برس جانا چاہئے	har ras-bharī ghaTā ko baras jaanā chāhiye
چوراہے باغ بلڈنگیں سب شہر تو نہیں	chaurāhe baaġh buildingeñ sab shahr to nahīñ
کچھ ایسے ویسے لوگوں سے یارانا چاہئے	kuchh aise vaise logoñ se yārānā chāhiye
اپنی تلاش اپنی نظر اپنا تجربہ	apnī talāsh apnī nazar apnā tajraba
رستہ ہو چاہے صاف بھٹک جانا چاہئے	rasta ho chāhe saaf bhaTak jaanā chāhiye
چپ چپ مکان راستے گم سم نڈھال وقت	chup chup makān rāste gum-sum niDhāl vaqt
اس شہر کے لیے کوئی دیوانا چاہئے	is shahr ke liye koī dīvānā chāhiye
بجلی کا قمقمہ نہ ہو کالا دھواں تو ہو	bijlī kā qumquma na ho kaalā dhuāñ to ho
یہ بھی اگر نہیں ہو تو بجھ جانا چاہئے	ye bhī agar nahīñ ho to bujh jaanā chāhiye
آئے گا کوئی چل کے خزاں سے بہار میں	aa.egā koī chal ke ḳhizāñ se bahār meñ
صدیاں گزر گئی ہیں اسی انتظار میں	sadiyāñ guzar ga.ī haiñ isī intizār meñ
چھڑتے ہی ساز بزم میں کوئی نہ تھا کہیں	chhiḌte hī sāz-e-bazm meñ koī na thā kahīñ
وہ کون تھا جو بول رہا تھا ستار میں	vo kaun thā jo bol rahā thā sitār meñ
یہ اور بات ہے کوئی مہکے کوئی چبھے	ye aur baat hai koī mahke koī chubhe
گلشن تو جتنا گل میں ہے اتنا ہے خار میں	gulshan to jitnā gul meñ hai utnā hai ḳhaar meñ
اپنی طرح سے دنیا بدلنے کے واسطے	apnī tarah se duniyā badalne ke vāste
میرا ہی ایک گھر ہے مرے اختیار میں	merā hī ek ghar hai mire iḳhtiyār meñ
تشنہ لبی نے ریت کو دریا بنا دیا	tishna-labī ne ret ko dariyā banā diyā
پانی کہاں تھا ورنہ کسی ریگ زار میں	paanī kahāñ thā varna kisī reg-zār meñ
مصروف گورکن کو بھی شاید پتہ نہیں	masrūf gorkan ko bhī shāyad pata nahīñ
وہ خود کھڑا ہوا ہے قضا کی قطار میں	vo ḳhud khaḌā huā hai qazā kī qatār meñ
یقین چاند پہ سورج میں اعتبار بھی رکھ	yaqīn chāñd pe sūraj meñ e'tibār bhī rakh
مگر نگاہ میں تھوڑا سا انتظار بھی رکھ	magar nigāh meñ thoḌā sā intizār bhī rakh
خدا کے ہاتھ میں مت سونپ سارے کاموں کو	ḳhudā ke haath meñ mat sauñp saare kāmoñ ko
بدلتے وقت پہ کچھ اپنا اختیار بھی رکھ	badalte vaqt pe kuchh apnā iḳhtiyār bhī rakh
یہ ہی لہو ہے شہادت یہ ہی لہو پانی	ye hī lahū hai shahādat ye hī lahū paanī
خزاں نصیب سہی ذہن میں بہار بھی رکھ	ḳhizāñ nasīb sahī zehn meñ bahār bhī rakh
گھروں کے طاقوں میں گلدستے یوں نہیں سجتے	gharoñ ke tāqoñ meñ gul-daste yuuñ nahīñ sajte
جہاں ہیں پھول وہیں آس پاس خار بھی رکھ	jahāñ haiñ phuul vahīñ ās-pās ḳhaar bhī rakh
پہاڑ گونجیں ندی گائے یہ ضروری ہے	pahāḌ gūñjeñ nadī gaa.e ye zarūrī hai
سفر کہیں کا ہو دل میں کسی کا پیار بھی رکھ	safar kahīñ kā ho dil meñ kisī kā pyaar bhī rakh
تنہا تنہا دکھ جھیلیں گے محفل محفل گائیں گے	tanhā tanhā dukh jheleñge mahfil mahfil gā.eñge
جب تک آنسو پاس رہیں گے تب تک گیت سنائیں گے	jab tak aañsū paas raheñge tab tak giit sunā.eñge
تم جو سوچو وہ تم جانو ہم تو اپنی کہتے ہیں	tum jo socho vo tum jaano ham to apnī kahte haiñ
دیر نہ کرنا گھر آنے میں ورنہ گھر کھو جائیں گے	der na karnā ghar aane meñ varna ghar kho jā.eñge
بچوں کے چھوٹے ہاتھوں کو چاند ستارے چھونے دو	bachchoñ ke chhoTe hāthoñ ko chāñd sitāre chhūne do
چار کتابیں پڑھ کر یہ بھی ہم جیسے ہو جائیں گے	chaar kitābeñ paḌh kar ye bhī ham jaise ho jā.eñge
اچھی صورت والے سارے پتھر دل ہوں ممکن ہے	achchhī sūrat vaale saare patthar-dil hoñ mumkin hai
ہم تو اس دن رائے دیں گے جس دن دھوکا کھائیں گے	ham to us din raa.e deñge jis din dhokā khā.eñge
کن راہوں سے سفر ہے آساں کون سا رستہ مشکل ہے	kin rāhoñ se safar hai āsāñ kaun sā rasta mushkil hai
ہم بھی جب تھک کر بیٹھیں گے اوروں کو سمجھائیں گے	ham bhī jab thak kar baiTheñge auroñ ko samjhā.eñge
کوئی ہندو کوئی مسلم کوئی عیسائی ہے	koī hindū koī muslim koī īsā.ī hai
سب نے انسان نہ بننے کی قسم کھائی ہے	sab ne insān na banñe kī qasam khaa.ī hai
اتنی خوں خار نہ تھیں پہلے عبادت گاہیں	itnī ḳhūñ-ḳhār na thiiñ pahle ibādat-gāheñ
یہ عقیدے ہیں کہ انسان کی تنہائی ہے	ye aqīde haiñ ki insān kī tanhā.ī hai
تین چوتھائی سے زائد ہیں جو آبادی میں	tiin chauthā.ī se zaa.id haiñ jo ābādī meñ
ان کے ہی واسطے ہر بھوک ہے مہنگائی ہے	un ke hī vāste har bhuuk hai mahñgā.ī hai
دیکھے کب تلک باقی رہے سج دھج اس کی	dekhe kab talak baaqī rahe saj-dhaj us kī
آج جس چہرہ سے تصویر اتروائی ہے	aaj jis chehra se tasvīr utarvā.ī hai
اب نظر آتا نہیں کچھ بھی دکانوں کے سوا	ab nazar aatā nahīñ kuchh bhī dukānoñ ke sivā
اب نہ بادل ہیں نہ چڑیاں ہیں نہ پروائی ہے	ab na bādal haiñ na chiḌiyāñ haiñ na purvā.ī hai
بے نام سا یہ درد ٹھہر کیوں نہیں جاتا	be-nām sā ye dard Thahar kyuuñ nahīñ jaatā
جو بیت گیا ہے وہ گزر کیوں نہیں جاتا	jo biit gayā hai vo guzar kyuuñ nahīñ jaatā
سب کچھ تو ہے کیا ڈھونڈھتی رہتی ہیں نگاہیں	sab kuchh to hai kyā DhūñDhtī rahtī haiñ nigāheñ
کیا بات ہے میں وقت پے گھر کیوں نہیں جاتا	kyā baat hai maiñ vaqt pe ghar kyuuñ nahīñ jaatā
وہ ایک ہی چہرہ تو نہیں سارے جہاں میں	vo ek hī chehra to nahīñ saare jahāñ meñ
جو دور ہے وہ دل سے اتر کیوں نہیں جاتا	jo duur hai vo dil se utar kyuuñ nahīñ jaatā
میں اپنی ہی الجھی ہوئی راہوں کا تماشہ	maiñ apnī hī uljhī huī rāhoñ kā tamāsha
جاتے ہیں جدھر سب میں ادھر کیوں نہیں جاتا	jaate haiñ jidhar sab maiñ udhar kyuuñ nahīñ jaatā
وہ خواب جو برسوں سے نہ چہرہ نہ بدن ہے	vo ḳhvāb jo barsoñ se na chehra na badan hai
وہ خواب ہواؤں میں بکھر کیوں نہیں جاتا	vo ḳhvāb havāoñ meñ bikhar kyuuñ nahīñ jaatā
آج ذرا فرصت پائی تھی آج اسے پھر یاد کیا	aaj zarā fursat paa.ī thī aaj use phir yaad kiyā
بند گلی کے آخری گھر کو کھول کے پھر آباد کیا	band galī ke āḳhirī ghar ko khol ke phir ābād kiyā
کھول کے کھڑکی چاند ہنسا پھر چاند نے دونوں ہاتھوں سے	khol ke khiḌkī chāñd hañsā phir chāñd ne donoñ hāthoñ se
رنگ اڑائے پھول کھلائے چڑیوں کو آزاد کیا	rañg uḌaa.e phuul khilā.e chiḌiyoñ ko āzād kiyā
بڑے بڑے غم کھڑے ہوئے تھے رستہ روکے راہوں میں	baḌe baḌe ġham khaḌe hue the rasta roke rāhoñ meñ
چھوٹی چھوٹی خوشیوں سے ہی ہم نے دل کو شاد کیا	chhoTī chhoTī ḳhushiyoñ se hī ham ne dil ko shaad kiyā
بات بہت معمولی سی تھی الجھ گئی تکراروں میں	baat bahut ma.amūlī sī thī ulajh ga.ī takrāroñ meñ
ایک ذرا سی ضد نے آخر دونوں کو برباد کیا	ek zarā sī zid ne āḳhir donoñ ko barbād kiyā
داناؤں کی بات نہ مانی کام آئی نادانی ہی	dānāoñ kī baat na maanī kaam aa.ī nādānī hī
سنا ہوا کو پڑھا ندی کو موسم کو استاد کیا	sunā havā ko paḌhā nadī ko mausam ko ustād kiyā
دھوپ میں نکلو گھٹاؤں میں نہا کر دیکھو	dhuup meñ niklo ghaTāoñ meñ nahā kar dekho
زندگی کیا ہے کتابوں کو ہٹا کر دیکھو	zindagī kyā hai kitāboñ ko haTā kar dekho
صرف آنکھوں سے ہی دنیا نہیں دیکھی جاتی	sirf āñkhoñ se hī duniyā nahīñ dekhī jaatī
دل کی دھڑکن کو بھی بینائی بنا کر دیکھو	dil kī dhaḌkan ko bhī bīnā.ī banā kar dekho
پتھروں میں بھی زباں ہوتی ہے دل ہوتے ہیں	pattharoñ meñ bhī zabāñ hotī hai dil hote haiñ
اپنے گھر کے در و دیوار سجا کر دیکھو	apne ghar ke dar-o-dīvār sajā kar dekho
وہ ستارہ ہے چمکنے دو یوں ہی آنکھوں میں	vo sitāra hai chamakne do yūñhī āñkhoñ meñ
کیا ضروری ہے اسے جسم بنا کر دیکھو	kyā zarūrī hai use jism banā kar dekho
فاصلہ نظروں کا دھوکہ بھی تو ہو سکتا ہے	fāsla nazroñ kā dhoka bhī to ho saktā hai
وہ ملے یا نہ ملے ہاتھ بڑھا کر دیکھو	vo mile yā na mile haath baḌhā kar dekho
کبھی کبھی یوں بھی ہم نے اپنے جی کو بہلایا ہے	kabhī kabhī yuuñ bhī ham ne apne jī ko bahlāyā hai
جن باتوں کو خود نہیں سمجھے اوروں کو سمجھایا ہے	jin bātoñ ko ḳhud nahīñ samjhe auroñ ko samjhāyā hai
ہم سے پوچھو عزت والوں کی عزت کا حال کبھی	ham se pūchho izzat vāloñ kī izzat kā haal kabhī
ہم نے بھی اک شہر میں رہ کر تھوڑا نام کمایا ہے	ham ne bhī ik shahr meñ rah kar thoḌā naam kamāyā hai
اس کو بھولے برسوں گزرے لیکن آج نہ جانے کیوں	us ko bhūle barsoñ guzre lekin aaj na jaane kyuuñ
آنگن میں ہنستے بچوں کو بے کارن دھمکایا ہے	āñgan meñ hañste bachchoñ ko be-kāran dhamkāyā hai
اس بستی سے چھٹ کر یوں تو ہر چہرہ کو یاد کیا	us bastī se chhuT kar yuuñ to har chehre ko yaad kiyā
جس سے تھوڑی سی ان بن تھی وہ اکثر یاد آیا ہے	jis se thoḌī sī an-ban thī vo aksar yaad aayā hai
کوئی ملا تو ہاتھ ملایا کہیں گئے تو باتیں کیں	koī milā to haath milāyā kahīñ ga.e to bāteñ kiiñ
گھر سے باہر جب بھی نکلے دن بھر بوجھ اٹھایا ہے	ghar se bāhar jab bhī nikle din bhar bojh uThāyā hai
جسے دیکھتے ہی خماری لگے	jise dekhte hī ḳhumārī lage
اسے عمر ساری ہماری لگے	use umr saarī hamārī lage
اجالا سا ہے اس کے چاروں طرف	ujālā sā hai us ke chāroñ taraf
وہ نازک بدن پاؤں بھاری لگے	vo nāzuk badan paañv bhārī lage
وہ سسرال سے آئی ہے مائکے	vo sasurāl se aa.ī hai mā.ike
اسے جتنا دیکھو وہ پیاری لگے	use jitnā dekho vo pyārī lage
حسین صورتیں اور بھی ہیں مگر	hasīn sūrateñ aur bhī haiñ magar
وہ سب سیکڑوں میں ہزاری لگے	vo sab saikaḌoñ meñ hazārī lage
چلو اس طرح سے سجائیں اسے	chalo is tarah se sajā.eñ use
یہ دنیا ہماری تمہاری لگے	ye duniyā hamārī tumhārī lage
اسے دیکھنا شعر گوئی کا فن	use dekhnā sher-goī kā fan
اسے سوچنا دین داری لگے	use sochnā dīn-dārī lage
مٹھی بھر لوگوں کے ہاتھوں میں لاکھوں کی تقدیریں ہیں	muTThī bhar logoñ ke hāthoñ meñ lākhoñ kī taqdīreñ haiñ
جدا جدا ہیں دھرم علاقے ایک سی لیکن زنجیریں ہیں	judā judā haiñ dharm ilāqe ek sī lekin zanjīreñ haiñ
آج اور کل کی بات نہیں ہے صدیوں کی تاریخ یہی ہے	aaj aur kal kī baat nahīñ hai sadiyoñ kī tārīḳh yahī hai
ہر آنگن میں خواب ہیں لیکن چند گھروں میں تعبیریں ہیں	har āñgan meñ ḳhvāb haiñ lekin chand gharoñ meñ ta.abīreñ haiñ
جب بھی کوئی تخت سجا ہے میرا تیرا خون بہا ہے	jab bhī koī taḳht sajā hai merā terā ḳhuun bahā hai
درباروں کی شان و شوکت میدانوں کی شمشیریں ہیں	darbāroñ kī shān-o-shaukat maidānoñ kī shamshīreñ haiñ
ہر جنگل کی ایک کہانی وہ ہی بھینٹ وہی قربانی	har jañgal kī ek kahānī vo hī bheñT vahī qurbānī
گونگی بہری ساری بھیڑیں چرواہوں کی جاگیریں ہیں	gūñgī bahrī saarī bheḌeñ charvāhoñ kī jāgīreñ haiñ
کبھی کسی کو مکمل جہاں نہیں ملتا	kabhī kisī ko mukammal jahāñ nahīñ miltā
کہیں زمین کہیں آسماں نہیں ملتا	kahīñ zamīn kahīñ āsmāñ nahīñ miltā
تمام شہر میں ایسا نہیں خلوص نہ ہو	tamām shahr meñ aisā nahīñ ḳhulūs na ho
جہاں امید ہو اس کی وہاں نہیں ملتا	jahāñ umiid ho is kī vahāñ nahīñ miltā
کہاں چراغ جلائیں کہاں گلاب رکھیں	kahāñ charāġh jalā.eñ kahāñ gulāb rakheñ
چھتیں تو ملتی ہیں لیکن مکاں نہیں ملتا	chhateñ to miltī haiñ lekin makāñ nahīñ miltā
یہ کیا عذاب ہے سب اپنے آپ میں گم ہیں	ye kyā azaab hai sab apne aap meñ gum haiñ
زباں ملی ہے مگر ہم زباں نہیں ملتا	zabāñ milī hai magar ham-zabāñ nahīñ miltā
چراغ جلتے ہی بینائی بجھنے لگتی ہے	charāġh jalte hī bīnā.ī bujhne lagtī hai
خود اپنے گھر میں ہی گھر کا نشاں نہیں ملتا	ḳhud apne ghar meñ hī ghar kā nishāñ nahīñ miltā
دو چار گام راہ کو ہموار دیکھنا	do chaar gaam raah ko hamvār dekhnā
پھر ہر قدم پہ اک نئی دیوار دیکھنا	phir har qadam pe ik na.ī dīvār dekhnā
آنکھوں کی روشنی سے ہے ہر سنگ آئینہ	āñkhoñ kī raushnī se hai har sañg ā.īna
ہر آئنہ میں خود کو گنہ گار دیکھنا	har aa.ine meñ ḳhud ko gunahgār dekhnā
ہر آدمی میں ہوتے ہیں دس بیس آدمی	har aadmī meñ hote haiñ das biis aadmī
جس کو بھی دیکھنا ہو کئی بار دیکھنا	jis ko bhī dekhnā ho ka.ī baar dekhnā
میداں کی ہار جیت تو قسمت کی بات ہے	maidāñ kī haar jiit to qismat kī baat hai
ٹوٹی ہے کس کے ہاتھ میں تلوار دیکھنا	TuuTī hai kis ke haath meñ talvār dekhnā
دریا کے اس کنارے ستارے بھی پھول بھی	dariyā ke is kināre sitāre bhī phuul bhī
دریا چڑھا ہوا ہو تو اس پار دیکھنا	dariyā chaḌhā huā ho to us paar dekhnā
اچھی نہیں ہے شہر کے رستوں سے دوستی	achchhī nahīñ hai shahr ke rastoñ se dostī
آنگن میں پھیل جائے نہ بازار دیکھنا	āñgan meñ phail jaa.e na bāzār dekhnā
کوشش کے باوجود یہ الزام رہ گیا	koshish ke bāvajūd ye ilzām rah gayā
ہر کام میں ہمیشہ کوئی کام رہ گیا	har kaam meñ hamesha koī kaam rah gayā
چھوٹی تھی عمر اور فسانہ طویل تھا	chhoTī thī umr aur fasāna tavīl thā
آغاز ہی لکھا گیا انجام رہ گیا	āġhāz hī likhā gayā anjām rah gayā
اٹھ اٹھ کے مسجدوں سے نمازی چلے گئے	uTh uTh ke masjidoñ se namāzī chale ga.e
دہشت گروں کے ہاتھ میں اسلام رہ گیا	dahshat-garoñ ke haath meñ islām rah gayā
اس کا قصور یہ تھا بہت سوچتا تھا وہ	us kā qusūr ye thā bahut sochtā thā vo
وہ کامیاب ہو کے بھی ناکام رہ گیا	vo kāmyāb ho ke bhī nākām rah gayā
اب کیا بتائیں کون تھا کیا تھا وہ ایک شخص	ab kyā batā.eñ kaun thā kyā thā vo ek shaḳhs
گنتی کے چار حرفوں کا جو نام رہ گیا	gintī ke chaar harfoñ kā jo naam rah gayā
اپنی مرضی سے کہاں اپنے سفر کے ہم ہیں	apnī marzī se kahāñ apne safar ke ham haiñ
رخ ہواؤں کا جدھر کا ہے ادھر کے ہم ہیں	ruḳh havāoñ kā jidhar kā hai udhar ke ham haiñ
پہلے ہر چیز تھی اپنی مگر اب لگتا ہے	pahle har chiiz thī apnī magar ab lagtā hai
اپنے ہی گھر میں کسی دوسرے گھر کے ہم ہیں	apne hī ghar meñ kisī dūsre ghar ke ham haiñ
وقت کے ساتھ ہے مٹی کا سفر صدیوں سے	vaqt ke saath hai miTī kā safar sadiyoñ se
کس کو معلوم کہاں کے ہیں کدھر کے ہم ہیں	kis ko mālūm kahāñ ke haiñ kidhar ke ham haiñ
چلتے رہتے ہیں کہ چلنا ہے مسافر کا نصیب	chalte rahte haiñ ki chalnā hai musāfir kā nasīb
سوچتے رہتے ہیں کس راہ گزر کے ہم ہیں	sochte rahte haiñ kis rāhguzar ke ham haiñ
ہم وہاں ہیں جہاں کچھ بھی نہیں رستہ نہ دیار	ham vahāñ haiñ jahāñ kuchh bhī nahīñ rasta na dayār
اپنے ہی کھوئے ہوئے شام و سحر کے ہم ہیں	apne hī kho.e hue shaam o sahar ke ham haiñ
گنتیوں میں ہی گنے جاتے ہیں ہر دور میں ہم	gintiyoñ meñ hī gine jaate haiñ har daur meñ ham
ہر قلم کار کی بے نام خبر کے ہم ہیں	har qalamkār kī be-nām ḳhabar ke ham haiñ
بیسن کی سوندھی روٹی پر کھٹی چٹنی جیسی ماں	besan kī sauñdhī roTī par khaTTī chaTnī jaisī maañ
یاد آتی ہے! چوکا باسن چمٹا پھکنی جیسی ماں	yaad aatī hai! chaukā bāsan chimTā phuknī jaisī maañ
بانس کی کھری کھاٹ کے اوپر ہر آہٹ پر کان دھرے	baañs kī kharrī khaaT ke uupar har aahaT par kaan dhare
آدھی سوئی آدھی جاگی تھکی دوپہری جیسی ماں	aadhī soī aadhī jaagī thakī do-pahrī jaisī maañ
چڑیوں کی چہکار میں گونجے رادھا موہن علی علی	chiḌiyoñ kī chahkār meñ gūñje rādhā mohan alī alī
مرغے کی آواز سے بجتی گھر کی کنڈی جیسی ماں	murġhe kī āvāz se bajtī ghar kī kunDī jaisī maañ
بیوی بیٹی بہن پڑوسن تھوڑی تھوڑی سی سب میں	biivī beTī bahan paḌosan thoḌī thoḌī sī sab meñ
دن بھر اک رسی کے اوپر چلتی نٹنی جیسی ماں	din bhar ik rassī ke uupar chaltī naTnī jaisī maañ
بانٹ کے اپنا چہرہ ماتھا آنکھیں جانے کہاں گئی	baañT ke apnā chehra māthā āñkheñ jaane kahāñ ga.ī
پھٹے پرانے اک البم میں چنچل لڑکی جیسی ماں	phaTe purāne ik album meñ chanchal laḌkī jaisī maañ
ہر ایک گھر میں دیا بھی جلے اناج بھی ہو	har ek ghar meñ diyā bhī jale anaaj bhī ho
اگر نہ ہو کہیں ایسا تو احتجاج بھی ہو	agar na ho kahīñ aisā to ehtijāj bhī ho
رہے گی وعدوں میں کب تک اسیر خوشحالی	rahegī va.adoñ meñ kab tak asiir ḳhush-hālī
ہر ایک بار ہی کل کیوں کبھی تو آج بھی ہو	har ek baar hī kal kyuuñ kabhī to aaj bhī ho
نہ کرتے شور شرابہ تو اور کیا کرتے	na karte shor-sharāba to aur kyā karte
تمہارے شہر میں کچھ اور کام کاج بھی ہو	tumhāre shahr meñ kuchh aur kām-kāj bhī ho
حکومتوں کو بدلنا تو کچھ محال نہیں	hukūmatoñ ko badalnā to kuchh muhāl nahīñ
حکومتیں جو بدلتا ہے وہ سماج بھی ہو	hukūmateñ jo badaltā hai vo samāj bhī ho
بدل رہے ہیں کئی آدمی درندوں میں	badal rahe haiñ ka.ī aadmī darindoñ meñ
مرض پرانا ہے اس کا نیا علاج بھی ہو	maraz purānā hai is kā nayā ilaaj bhī ho
اکیلے غم سے نئی شاعری نہیں ہوتی	akele ġham se na.ī shā.irī nahīñ hotī
زبان میرؔ میں غالبؔ کا امتزاج بھی ہو	zabān-e-'mīr' meñ 'ġhālib' kā imtizāj bhī ho
اب خوشی ہے نہ کوئی درد رلانے والا	ab ḳhushī hai na koī dard rulāne vaalā
ہم نے اپنا لیا ہر رنگ زمانے والا	ham ne apnā liyā har rañg zamāne vaalā
ایک بے چہرہ سی امید ہے چہرہ چہرہ	ek be-chehra sī ummīd hai chehra chehra
جس طرف دیکھیے آنے کو ہے آنے والا	jis taraf dekhiye aane ko hai aane vaalā
اس کو رخصت تو کیا تھا مجھے معلوم نہ تھا	us ko ruḳhsat to kiyā thā mujhe ma.alūm na thā
سارا گھر لے گیا گھر چھوڑ کے جانے والا	saarā ghar le gayā ghar chhoḌ ke jaane vaalā
دور کے چاند کو ڈھونڈو نہ کسی آنچل میں	duur ke chāñd ko DhūñDo na kisī āñchal meñ
یہ اجالا نہیں آنگن میں سمانے والا	ye ujālā nahīñ āñgan meñ samāne vaalā
اک مسافر کے سفر جیسی ہے سب کی دنیا	ik musāfir ke safar jaisī hai sab kī duniyā
کوئی جلدی میں کوئی دیر سے جانے والا	koī jaldī meñ koī der se jaane vaalā
کٹھ پتلی ہے یا جیون ہے جیتے جاؤ سوچو مت	kaTh-putlī hai yā jīvan hai jiite jaao socho mat
سوچ سے ہی ساری الجھن ہے جیتے جاؤ سوچو مت	soch se hī saarī uljhan hai jiite jaao socho mat
لکھا ہوا کردار کہانی میں ہی چلتا پھرتا ہے	likhā huā kirdār kahānī meñ hī chaltā phirtā hai
کبھی ہے دوری کبھی ملن ہے جیتے جاؤ سوچو مت	kabhī hai duurī kabhī milan hai jiite jaao socho mat
ناچ سکو تو ناچو جب تھک جاؤ تو آرام کرو	naach sako to nācho jab thak jaao to ārām karo
ٹیڑھا کیوں گھر کا آنگن ہے جیتے جاؤ سوچو مت	TeḌhā kyuuñ ghar kā āñgan hai jiite jaao socho mat
ہر مذہب کا ایک ہی کہنا جیسا مالک رکھے رہنا	har maz.hab kā ek hī kahnā jaisā mālik rakkhe rahnā
جب تک سانسوں کا بندھن ہے جیتے جاؤ سوچو مت	jab tak sāñsoñ kā bandhan hai jiite jaao socho mat
گھوم رہے ہیں بازاروں میں سرمایوں کے آتش دان	ghuum rahe haiñ bāzāroñ meñ sarmāyoñ ke ātish-dān
کس بھٹی میں کون ایندھن ہے جیتے جاؤ سوچو مت	kis bhaTTī meñ kaun īñdhan hai jiite jaao socho mat
ہوش والوں کو خبر کیا بے خودی کیا چیز ہے	hosh vāloñ ko ḳhabar kyā be-ḳhudī kyā chiiz hai
عشق کیجے پھر سمجھئے زندگی کیا چیز ہے	ishq kiije phir samjhiye zindagī kyā chiiz hai
ان سے نظریں کیا ملیں روشن فضائیں ہو گئیں	un se nazreñ kyā milīñ raushan fazā.eñ ho ga.iiñ
آج جانا پیار کی جادوگری کیا چیز ہے	aaj jaanā pyaar kī jādūgarī kyā chiiz hai
بکھری زلفوں نے سکھائی موسموں کو شاعری	bikhrī zulfoñ ne sikhā.ī mausamoñ ko shā.irī
جھکتی آنکھوں نے بتایا مے کشی کیا چیز ہے	jhuktī āñkhoñ ne batāyā mai-kashī kyā chiiz hai
ہم لبوں سے کہہ نہ پائے ان سے حال دل کبھی	ham laboñ se kah na paa.e un se hāl-e-dil kabhī
اور وہ سمجھے نہیں یہ خاموشی کیا چیز ہے	aur vo samjhe nahīñ ye ḳhāmoshī kyā chiiz hai
منہ کی بات سنے ہر کوئی دل کے درد کو جانے کون	muñh kī baat sune har koī dil ke dard ko jaane kaun
آوازوں کے بازاروں میں خاموشی پہچانے کون	āvāzoñ ke bāzāroñ meñ ḳhāmoshī pahchāne kaun
صدیوں صدیوں وہی تماشہ رستہ رستہ لمبی کھوج	sadiyoñ sadiyoñ vahī tamāsha rasta rasta lambī khoj
لیکن جب ہم مل جاتے ہیں کھو جاتا ہے جانے کون	lekin jab ham mil jaate haiñ kho jaatā hai jaane kaun
وہ میری پرچھائیں ہے یا میں اس کا آئینہ ہوں	vo merī parchhā.īñ hai yā maiñ us kā ā.īna huuñ
میرے ہی گھر میں رہتا ہے مجھ جیسا ہی جانے کون	mere hī ghar meñ rahtā hai mujh jaisā hī jaane kaun
جانے کیا کیا بول رہا تھا سرحد پیار کتابیں خون	jaane kyā kyā bol rahā thā sarhad pyaar kitābeñ ḳhuun
کل میری نیندوں میں چھپ کر جاگ رہا تھا جانے کون	kal merī nīndoñ meñ chhup kar jaag rahā thā jaane kaun
کرن کرن الساتا سورج پلک پلک کھلتی نیندیں	kiran kiran alsātā sūraj palak palak khultī nīndeñ
دھیمے دھیمے بکھر رہا ہے ذرہ ذرہ جانے کون	dhīme dhīme bikhar rahā hai zarra zarra jaane kaun
اچھی نہیں یہ خامشی شکوہ کرو گلہ کرو	achchhī nahīñ ye ḳhāmushī shikva karo gila karo
یوں بھی نہ کر سکو تو پھر گھر میں خدا خدا کرو	yuuñ bhī na kar sako to phir ghar meñ ḳhudā ḳhudā karo
شہرت بھی اس کے ساتھ ہے دولت بھی اس کے ہاتھ ہے	shohrat bhī us ke saath hai daulat bhī us ke haath hai
خود سے بھی وہ ملے کبھی اس کے لیے دعا کرو	ḳhud se bhī vo mile kabhī us ke liye duā karo
دیکھو یہ شہر ہے عجب دل بھی نہیں ہے کم غضب	dekho ye shahr hai ajab dil bhī nahīñ hai kam ġhazab
شام کو گھر جو آؤں میں تھوڑا سا سج لیا کرو	shaam ko ghar jo aa.uuñ maiñ thoḌā sā saj liyā karo
دل میں جسے بساؤ تم چاند اسے بناؤ تم	dil meñ jise basāo tum chāñd use banāo tum
وہ جو کہے پڑھا کرو جو نہ کہے سنا کرو	vo jo kahe paḌhā karo jo na kahe sunā karo
میری نشست پہ بھی کل آئے گا کوئی دوسرا	merī nashist pe bhī kal aa.egā koī dūsrā
تم بھی بنا کے راستہ میرے لیے جگہ کرو	tum bhī banā ke rāsta mere liye jagah karo
ایک ہی دھرتی ہم سب کا گھر جتنا تیرا اتنا میرا	ek hī dhartī ham sab kā ghar jitnā terā utnā merā
دکھ سکھ کا یہ جنتر منتر جتنا تیرا اتنا میرا	dukh sukh kā ye jantar-mantar jitnā terā utnā merā
گیہوں چاول بانٹنے والے جھوٹا تولیں تو کیا بولیں	gehūñ chāval bāñTne vaale jhūTā tauleñ to kyā boleñ
یوں تو سب کچھ اندر باہر جتنا تیرا اتنا میرا	yuuñ to sab kuchh andar bāhar jitnā terā utnā merā
ہر جیون کی وہی وراثت آنسو سپنا چاہت محنت	har jīvan kī vahī virāsat aañsū sapnā chāhat mehnat
سانسوں کا ہر بوجھ برابر جتنا تیرا اتنا میرا	sāñsoñ kā har bojh barābar jitnā terā utnā merā
سانسیں جتنی موجیں اتنی سب کی اپنی اپنی گنتی	sāñseñ jitnī maujeñ utnī sab kī apnī apnī gintī
صدیوں کا اتہاس سمندر جتنا تیرا اتنا میرا	sadiyoñ kā itihās samundar jitnā terā utnā merā
خوشیوں کے بٹوارے تک ہی اونچے نیچے آگے پیچھے	ḳhushiyoñ ke baTvāre tak hī ūñche nīche aage pīchhe
دنیا کے مٹ جانے کا ڈر جتنا تیرا اتنا میرا	duniyā ke miT jaane kā Dar jitnā terā utnā merā
ہر طرف ہر جگہ بے شمار آدمی	har taraf har jagah be-shumār aadmī
پھر بھی تنہائیوں کا شکار آدمی	phir bhī tanhā.iyoñ kā shikār aadmī
صبح سے شام تک بوجھ ڈھوتا ہوا	sub.h se shaam tak bojh Dhotā huā
اپنی ہی لاش کا خود مزار آدمی	apnī hī laash kā ḳhud mazār aadmī
ہر طرف بھاگتے دوڑتے راستے	har taraf bhāgte dauḌte rāste
ہر طرف آدمی کا شکار آدمی	har taraf aadmī kā shikār aadmī
روز جیتا ہوا روز مرتا ہوا	roz jiitā huā roz martā huā
ہر نئے دن نیا انتظار آدمی	har na.e din nayā intizār aadmī
گھر کی دہلیز سے گیہوں کے کھیت تک	ghar kī dahlīz se gehūñ ke khet tak
چلتا پھرتا کوئی کاروبار آدمی	chaltā phirtā koī kārobār aadmī
زندگی کا مقدر سفر در سفر	zindagī kā muqaddar safar-dar-safar
آخری سانس تک بے قرار آدمی	āḳhirī saañs tak be-qarār aadmī
من بیراگی تن انوراگی قدم قدم دشواری ہے	man bai-rāgī tan anūrāgī qadam qadam dushvārī hai
جیون جینا سہل نہ جانو بہت بڑی فن کاری ہے	jīvan jiinā sahl na jaano bahut baḌī fankārī hai
اوروں جیسے ہو کر بھی ہم با عزت ہیں بستی میں	auroñ jaise ho kar bhī ham bā-izzat haiñ bastī meñ
کچھ لوگوں کا سیدھا پن ہے کچھ اپنی عیاری ہے	kuchh logoñ kā sīdhā-pan hai kuchh apnī ayyārī hai
جب جب موسم جھوما ہم نے کپڑے پھاڑے شور کیا	jab jab mausam jhūmā ham ne kapḌe phāḌe shor kiyā
ہر موسم شائستہ رہنا کوری دنیا داری ہے	har mausam shā.ista rahnā korī duniyā-dārī hai
عیب نہیں ہے اس میں کوئی لال پری نہ پھول کلی	aib nahīñ hai is meñ koī lāl-parī na phūl-kalī
یہ مت پوچھو وہ اچھا ہے یا اچھی ناداری ہے	ye mat pūchho vo achchhā hai yā achchhī nādārī hai
جو چہرہ دیکھا وہ توڑا نگر نگر ویران کیے	jo chehra dekhā vo toḌā nagar nagar vīrān kiye
پہلے اوروں سے نا خوش تھے اب خود سے بے زاری ہے	pahle auroñ se nā-ḳhush the ab ḳhud se be-zārī hai
یہ کیسی کشمکش ہے زندگی میں	ye kaisī kashmakash hai zindagī meñ
کسی کو ڈھونڈتے ہیں ہم کسی میں	kisī ko DhūñDte haiñ ham kisī meñ
جو کھو جاتا ہے مل کر زندگی میں	jo kho jaatā hai mil kar zindagī meñ
غزل ہے نام اس کا شاعری میں	ġhazal hai naam us kā shā.erī meñ
نکل آتے ہیں آنسو ہنستے ہنستے	nikal aate haiñ aañsū hañste hañste
یہ کس غم کی کسک ہے ہر خوشی میں	ye kis ġham kī kasak hai har ḳhushī meñ
کہیں چہرہ کہیں آنکھیں کہیں لب	kahīñ chehra kahīñ āñkheñ kahīñ lab
ہمیشہ ایک ملتا ہے کئی میں	hamesha ek miltā hai ka.ī meñ
چمکتی ہے اندھیروں میں خموشی	chamaktī hai añdheroñ meñ ḳhamoshī
ستارے ٹوٹتے ہیں رات ہی میں	sitāre TūTte haiñ raat hī meñ
سلگتی ریت میں پانی کہاں تھا	sulagtī ret meñ paanī kahāñ thā
کوئی بادل چھپا تھا تشنگی میں	koī bādal chhupā thā tishnagī meñ
بہت مشکل ہے بنجارہ مجازی	bahut mushkil hai banjāra-mizājī
سلیقہ چاہیے آوارگی میں	salīqa chāhiye āvārgī meñ
گرجا میں مندروں میں اذانوں میں بٹ گیا	girjā meñ mandiroñ meñ azānoñ meñ baT gayā
ہوتے ہی صبح آدمی خانوں میں بٹ گیا	hote hī sub.h aadmī ḳhānoñ meñ baT gayā
اک عشق نام کا جو پرندہ خلا میں تھا	ik ishq naam kā jo parinda ḳhalā meñ thā
اترا جو شہر میں تو دکانوں میں بٹ گیا	utrā jo shahr meñ to dukānoñ meñ baT gayā
پہلے تلاشا کھیت پھر دریا کی کھوج کی	pahle talāshā khet phir dariyā kī khoj kī
باقی کا وقت گیہوں کے دانوں میں بٹ گیا	baaqī kā vaqt gehūñ ke dānoñ meñ baT gayā
جب تک تھا آسمان میں سورج سبھی کا تھا	jab tak thā āsmān meñ sūraj sabhī kā thā
پھر یوں ہوا وہ چند مکانوں میں بٹ گیا	phir yuuñ huā vo chand makānoñ meñ baT gayā
ہیں تاک میں شکاری نشانہ ہیں بستیاں	haiñ taak meñ shikārī nishāna haiñ bastiyāñ
عالم تمام چند مچانوں میں بٹ گیا	aalam tamām chand machānoñ meñ baT gayā
خبروں نے کی مصوری خبریں غزل بنیں	ḳhabroñ ne kī musavvarī ḳhabreñ ġhazal banīñ
زندہ لہو تو تیر کمانوں میں بٹ گیا	zinda lahū to tiir kamānoñ meñ baT gayā
گھر سے نکلے تو ہو سوچا بھی کدھر جاؤ گے	ghar se nikle to ho sochā bhī kidhar jāoge
ہر طرف تیز ہوائیں ہیں بکھر جاؤ گے	har taraf tez havā.eñ haiñ bikhar jāoge
اتنا آساں نہیں لفظوں پہ بھروسا کرنا	itnā āsāñ nahīñ lafzoñ pe bharosā karnā
گھر کی دہلیز پکارے گی جدھر جاؤ گے	ghar kī dahlīz pukāregī jidhar jāoge
شام ہوتے ہی سمٹ جائیں گے سارے رستے	shaam hote hī simaT jā.eñge saare raste
بہتے دریا سے جہاں ہو گے ٹھہر جاؤ گے	bahte dariyā se jahāñ hoge Thahar jāoge
ہر نئے شہر میں کچھ راتیں کڑی ہوتی ہیں	har na.e shahr meñ kuchh rāteñ kaḌī hotī haiñ
چھت سے دیواریں جدا ہوں گی تو ڈر جاؤ گے	chhat se dīvāreñ judā hoñgī to Dar jāoge
پہلے ہر چیز نظر آئے گی بے معنی سی	pahle har chiiz nazar aa.egī be-ma.anī sī
اور پھر اپنی ہی نظروں سے اتر جاؤ گے	aur phir apnī hī nazroñ se utar jāoge
جو ہو اک بار وہ ہر بار ہو ایسا نہیں ہوتا	jo ho ik baar vo har baar ho aisā nahīñ hotā
ہمیشہ ایک ہی سے پیار ہو ایسا نہیں ہوتا	hamesha ek hī se pyaar ho aisā nahīñ hotā
ہر اک کشتی کا اپنا تجربہ ہوتا ہے دریا میں	har ik kashtī kā apnā tajraba hotā hai dariyā meñ
سفر میں روز ہی منجدھار ہو ایسا نہیں ہوتا	safar meñ roz hī mañjdhār ho aisā nahīñ hotā
کہانی میں تو کرداروں کو جو چاہے بنا دیجے	kahānī meñ to kirdāroñ ko jo chāhe banā diije
حقیقت بھی کہانی کار ہو ایسا نہیں ہوتا	haqīqat bhī kahānī-kār ho aisā nahīñ hotā
کہیں تو کوئی ہوگا جس کو اپنی بھی ضرورت ہو	kahīñ to koī hogā jis ko apnī bhī zarūrat ho
ہر اک بازی میں دل کی ہار ہو ایسا نہیں ہوتا	har ik baazī meñ dil kī haar ho aisā nahīñ hotā
سکھا دیتی ہیں چلنا ٹھوکریں بھی راہگیروں کو	sikhā detī haiñ chalnā Thokareñ bhī rāhgīroñ ko
کوئی رستہ سدا دشوار ہو ایسا نہیں ہوتا	koī rasta sadā dushvār ho aisā nahīñ hotā
جب سے قریب ہو کے چلے زندگی سے ہم	jab se qarīb ho ke chale zindagī se ham
خود اپنے آئنے کو لگے اجنبی سے ہم	ḳhud apne aa.ine ko lage ajnabī se ham
کچھ دور چل کے راستے سب ایک سے لگے	kuchh duur chal ke rāste sab ek se lage
ملنے گئے کسی سے مل آئے کسی سے ہم	milne ga.e kisī se mil aa.e kisī se ham
اچھے برے کے فرق نے بستی اجاڑ دی	achchhe bure ke farq ne bastī ujaaḌ dī
مجبور ہو کے ملنے لگے ہر کسی سے ہم	majbūr ho ke milne lage har kisī se ham
شائستہ محفلوں کی فضاؤں میں زہر تھا	shā.ista mahfiloñ kī fazāoñ meñ zahr thā
زندہ بچے ہیں ذہن کی آوارگی سے ہم	zinda bache haiñ zehn kī āvārgī se ham
اچھی بھلی تھی دنیا گزارے کے واسطے	achchhī bhalī thī duniyā guzāre ke vāste
الجھے ہوئے ہیں اپنی ہی خود آگہی سے ہم	uljhe hue haiñ apnī hī ḳhud-āgahī se ham
جنگل میں دور تک کوئی دشمن نہ کوئی دوست	jañgal meñ duur tak koī dushman na koī dost
مانوس ہو چلے ہیں مگر بمبئی سے ہم	mānūs ho chale haiñ magar bamba.ī se ham
ہر قدم کہتا ہے تو آیا ہے جانے کے لیے	har qadam kahtā hai tū aayā hai jaane ke liye
منزل ہستی نہیں ہے دل لگانے کے لیے	manzil-e-hastī nahīñ hai dil lagāne ke liye
کیا مجھے خوش آئے یہ حیرت سرائے بے ثبات	kyā mujhe ḳhush aa.e ye hairat-sarā-e-be-sabāt
ہوش اڑنے کے لیے ہے جان جانے کے لیے	hosh uḌne ke liye hai jaan jaane ke liye
دل نے دیکھا ہے بساط قوت ادراک کو	dil ne dekhā hai bisāt-e-quvvat-e-idrāk ko
کیا بڑھے اس بزم میں آنکھیں اٹھانے کے لیے	kyā baḌhe is bazm meñ āñkheñ uThāne ke liye
خوب امیدیں بندھیں لیکن ہوئیں حرماں نصیب	ḳhuub ummīdeñ bañdhīñ lekin huiiñ hirmāñ nasīb
بدلیاں اٹھیں مگر بجلی گرانے کے لیے	badliyāñ uTThīñ magar bijlī girāne ke liye
سانس کی ترکیب پر مٹی کو پیار آ ہی گیا	saañs kī tarkīb par miTTī ko pyaar aa hī gayā
خود ہوئی قید اس کو سینے سے لگانے کے لیے	ḳhud huī qaid us ko siine se lagāne ke liye
جب کہا میں نے بھلا دو غیر کو ہنس کر کہا	jab kahā maiñ ne bhulā do ġhair ko hañs kar kahā
یاد پھر مجھ کو دلانا بھول جانے کے لیے	yaad phir mujh ko dilānā bhuul jaane ke liye
دیدہ بازی وہ کہاں آنکھیں رہا کرتی ہیں بند	dīda-bāzī vo kahāñ āñkheñ rahā kartī haiñ band
جان ہی باقی نہیں اب دل لگانے کے لیے	jaan hī baaqī nahīñ ab dil lagāne ke liye
مجھ کو خوش آئی ہے مستی شیخ جی کو فربہی	mujh ko ḳhush aa.ī hai mastī shaiḳh jī ko farbahī
میں ہوں پینے کے لیے اور وہ ہیں کھانے کے لیے	maiñ huuñ piine ke liye aur vo haiñ khāne ke liye
اللہ اللہ کے سوا آخر رہا کچھ بھی نہ یاد	allāh allāh ke sivā āḳhir rahā kuchh bhī na yaad
جو کیا تھا یاد سب تھا بھول جانے کے لیے	jo kiyā thā yaad sab thā bhuul jaane ke liye
سر کہاں کے ساز کیسا کیسی بزم سامعین	sur kahāñ ke saaz kaisā kaisī bazm-e-sāma.īn
جوش دل کافی ہے اکبرؔ تان اڑانے کے لیے	josh-e-dil kaafī hai 'akbar' taan uḌāne ke liye
دل مرا جس سے بہلتا کوئی ایسا نہ ملا	dil mirā jis se bahaltā koī aisā na milā
بت کے بندے ملے اللہ کا بندا نہ ملا	but ke bande mile allāh kā bandā na milā
بزم یاراں سے پھری باد بہاری مایوس	bazm-e-yārāñ se phirī bād-e-bahārī māyūs
ایک سر بھی اسے آمادۂ سودا نہ ملا	ek sar bhī use āmāda-e-saudā na milā
گل کے خواہاں تو نظر آئے بہت عطر فروش	gul ke ḳhvāhāñ to nazar aa.e bahut itr-farosh
طالب زمزمۂ بلبل شیدا نہ ملا	tālib-e-zamzama-e-bulbul-e-shaidā na milā
واہ کیا راہ دکھائی ہے ہمیں مرشد نے	vaah kyā raah dikhā.ī hai hameñ murshid ne
کر دیا کعبہ کو گم اور کلیسا نہ ملا	kar diyā kaabe ko gum aur kalīsā na milā
رنگ چہرے کا تو کالج نے بھی رکھا قائم	rañg chehre kā to collage ne bhī rakkhā qaa.im
رنگ باطن میں مگر باپ سے بیٹا نہ ملا	rañg-e-bātin meñ magar baap se beTā na milā
سید اٹھے جو گزٹ لے کے تو لاکھوں لائے	sayyad uTThe jo gazette le ke to lākhoñ laa.e
شیخ قرآن دکھاتے پھرے پیسا نہ ملا	shaiḳh qur.ān dikhāte phire paisā na milā
ہوشیاروں میں تو اک اک سے سوا ہیں اکبرؔ	hoshyāroñ meñ to ik ik se sivā haiñ 'akbar'
مجھ کو دیوانوں میں لیکن کوئی تجھ سا نہ ملا	mujh ko dīvānoñ meñ lekin koī tujh sā na milā
درد تو موجود ہے دل میں دوا ہو یا نہ ہو	dard to maujūd hai dil meñ davā ho yā na ho
بندگی حالت سے ظاہر ہے خدا ہو یا نہ ہو	bandagī hālat se zāhir hai ḳhudā ho yā na ho
جھومتی ہے شاخ گل کھلتے ہیں غنچے دم بہ دم	jhūmtī hai shāḳh-e-gul khilte haiñ ġhunche dam-ba-dam
با اثر گلشن میں تحریک صبا ہو یا نہ ہو	bā-asar gulshan meñ tahrīk-e-sabā ho yā na ho
وجد میں لاتے ہیں مجھ کو بلبلوں کے زمزمے	vajd meñ laate haiñ mujh ko bulbuloñ ke zamzame
آپ کے نزدیک با معنی صدا ہو یا نہ ہو	aap ke nazdīk bā-ma.anī sadā ho yā na ho
کر دیا ہے زندگی نے بزم ہستی میں شریک	kar diyā hai zindagī ne bazm-e-hastī meñ sharīk
اس کا کچھ مقصود کوئی مدعا ہو یا نہ ہو	us kā kuchh maqsūd koī mudda.ā ho yā na ho
کیوں سول سرجن کا آنا روکتا ہے ہم نشیں	kyuuñ civil-surgeon kā aanā roktā hai ham-nashīñ
اس میں ہے اک بات آنر کی شفا ہو یا نہ ہو	is meñ hai ik baat honour kī shifā ho yā na ho
مولوی صاحب نہ چھوڑیں گے خدا گو بخش دے	maulvī sāhib na chhoḌeñge ḳhudā go baḳhsh de
گھیر ہی لیں گے پولس والے سزا ہو یا نہ ہو	gher hī leñge police vaale sazā ho yā na ho
ممبری سے آپ پر تو وارنش ہو جائے گی	membarī se aap par to vārnish ho jā.egī
قوم کی حالت میں کچھ اس سے جلا ہو یا نہ ہو	qaum kī hālat meñ kuchh is se jilā ho yā na ho
معترض کیوں ہو اگر سمجھے تمہیں صیاد دل	mo'tariz kyuuñ ho agar samjhe tumheñ sayyād dil
ایسے گیسو ہوں تو شبہ دام کا ہو یا نہ ہو	aaise gesū huuñ to shubah daam kā ho yā na ho
چرخ سے کچھ امید تھی ہی نہیں	charḳh se kuchh umiid thī hī nahīñ
آرزو میں نے کوئی کی ہی نہیں	aarzū maiñ ne koī kī hī nahīñ
مذہبی بحث میں نے کی ہی نہیں	maz.habī bahas maiñ ne kī hī nahīñ
فالتو عقل مجھ میں تھی ہی نہیں	fāltū aql mujh meñ thī hī nahīñ
چاہتا تھا بہت سی باتوں کو	chāhtā thā bahut sī bātoñ ko
مگر افسوس اب وہ جی ہی نہیں	magar afsos ab vo jī hī nahīñ
جرأت عرض حال کیا ہوتی	jur.at-e-arz-e-hāl kyā hotī
نظر لطف اس نے کی ہی نہیں	nazar-e-lutf us ne kī hī nahīñ
اس مصیبت میں دل سے کیا کہتا	is musībat meñ dil se kyā kahtā
کوئی ایسی مثال تھی ہی نہیں	koī aisī misāl thī hī nahīñ
آپ کیا جانیں قدر یا اللہ	aap kyā jāneñ qadr-e-yā-allāh
جب مصیبت کوئی پڑی ہی نہیں	jab musībat koī paḌī hī nahīñ
شرک چھوڑا تو سب نے چھوڑ دیا	shirk chhoḌā to sab ne chhoḌ diyā
میری کوئی سوسائٹی ہی نہیں	merī koī society hī nahīñ
پوچھا اکبرؔ ہے آدمی کیسا	pūchhā 'akbar' hai aadmī kaisā
ہنس کے بولے وہ آدمی ہی نہیں	hañs ke bole vo aadmī hī nahīñ
جب یاس ہوئی تو آہوں نے سینے سے نکلنا چھوڑ دیا	jab yaas huī to aahoñ ne siine se nikalnā chhoḌ diyā
اب خشک مزاج آنکھیں بھی ہوئیں دل نے بھی مچلنا چھوڑ دیا	ab ḳhushk-mizāj āñhkeñ bhī huiiñ dil ne bhī machalnā chhoḌ diyā
ناوک فگنی سے ظالم کی جنگل میں ہے اک سناٹا سا	navak-faganī se zālim kī jañgal meñ hai ik sannāTā sā
مرغان خوش الحاں ہو گئے چپ آہو نے اچھلنا چھوڑ دیا	murġhān-e-ḳhush-alhāñ ho ga.e chup aahū ne uchhalnā chhoḌ diyā
کیوں کبر و غرور اس دور پہ ہے کیوں دوست فلک کو سمجھا ہے	kyuuñ kibr-o-ġhurūr is daur pe hai kyuuñ dost falak ko samjhā hai
گردش سے یہ اپنی باز آیا یا رنگ بدلنا چھوڑ دیا	gardish se ye apnī baaz aayā yā rañg badalnā chhoḌ diyā
بدلی وہ ہوا گزرا وہ سماں وہ راہ نہیں وہ لوگ نہیں	badlī vo havā guzrā vo samāñ vo raah nahīñ vo log nahīñ
تفریح کہاں اور سیر کجا گھر سے بھی نکلنا چھوڑ دیا	tafrīh kahāñ aur sair kujā ghar se bhī nikalnā chhoḌ diyā
وہ سوز و گداز اس محفل میں باقی نہ رہا اندھیر ہوا	vo soz-o-gudāz us mahfil meñ baaqī na rahā andher huā
پروانوں نے جلنا چھوڑ دیا شمعوں نے پگھلنا چھوڑ دیا	parvānoñ ne jalnā chhoḌ diyā sham.oñ ne pighalnā chhoḌ diyā
ہر گام پہ چند آنکھیں نگراں ہر موڑ پہ اک لیسنس طلب	har gaam pe chand āñhkeñ nigarāñ har moḌ pe ik licence-talab
اس پارک میں آخر اے اکبرؔ میں نے تو ٹہلنا چھوڑ دیا	us park meñ āḳhir ai 'akbar' maiñ ne to Tahalnā chhoḌ diyā
کیا دین کو قوت دیں یہ جواں جب حوصلہ افزا کوئی نہیں	kyā diin ko quvvat deñ ye javāñ jab hausla-afzāñ koī nahīñ
کیا ہوش سنبھالیں یہ لڑکے خود اس نے سنبھلنا چھوڑ دیا	kyā hosh sambhāleñ ye laḌke ḳhud us ne sambhalnā chhoḌ diyā
اقبال مساعد جب نہ رہا رکھے یہ قدم جس منزل میں	iqbāl musā.id jab na rahā rakkhe ye qadam jis manzil meñ
اشجار سے سایہ دور ہوا چشموں نے ابلنا چھوڑ دیا	ashjār se saaya duur huā chashmoñ ne ubalnā chhoḌ diyā
اللہ کی راہ اب تک ہے کھلی آثار و نشاں سب قائم ہیں	allāh kī raah ab tak hai khulī āsār-o-nishāñ sab qaa.em haiñ
اللہ کے بندوں نے لیکن اس راہ میں چلنا چھوڑ دیا	allāh ke bandoñ ne lekin us raah meñ chalnā chhoḌ diyā
جب سر میں ہوائے طاعت تھی سرسبز شجر امید کا تھا	jab sar meñ havā-e-tā.at thī sarsabz shajar ummīd kā thā
جب صرصر عصیاں چلنے لگی اس پیڑ نے پھلنا چھوڑ دیا	jab sar-sar-e-isyāñ chalne lagī is peḌ ne phalnā chhoḌ diyā
اس حور لقا کو گھر لائے ہو تم کو مبارک اے اکبرؔ	us hūr-laqā ko ghar laa.e ho tum ko mubārak ai 'akbar'
لیکن یہ قیامت کی تم نے گھر سے جو نکلنا چھوڑ دیا	lekin ye qayāmat kī tum ne ghar se jo nikalnā chhoḌ diyā
گلے لگائیں کریں پیار تم کو عید کے دن	gale lagā.eñ kareñ pyaar tum ko eid ke din
ادھر تو آؤ مرے گلعذار عید کے دن	idhar to aao mire gul-ezār eid ke din
غضب کا حسن ہے آرائشیں قیامت کی	ġhazab kā husn hai ārā.isheñ qayāmat kī
عیاں ہے قدرت پروردگار عید کے دن	ayaañ hai qudrat-e-parvardigār eid ke din
سنبھل سکی نہ طبیعت کسی طرح میری	sambhal sakī na tabī.at kisī tarah merī
رہا نہ دل پہ مجھے اختیار عید کے دن	rahā na dil pe mujhe iḳhtiyār eid ke din
وہ سال بھر سے کدورت بھری جو تھی دل میں	vo saal bhar se kudūrat bharī jo thī dil meñ
وہ دور ہو گئی بس ایک بار عید کے دن	vo duur ho ga.ī bas ek baar eid ke din
لگا لیا انہیں سینہ سے جوش الفت میں	lagā liyā unheñ siine se josh-e-ulfat meñ
غرض کہ آ ہی گیا مجھ کو پیار عید کے دن	ġharaz ki aa hī gayā mujh ko pyaar eid ke din
کہیں ہے نغمۂ بلبل کہیں ہے خندۂ گل	kahīñ hai naġhma-e-bulbul kahīñ hai ḳhanda-e-gul
عیاں ہے جوش شباب بہار عید کے دن	ayaañ hai josh-e-shabāb-e-bahār eid ke din
سویاں دودھ شکر میوہ سب مہیا ہے	sivayyāñ duudh shakar meva sab muhayyā hai
مگر یہ سب ہے مجھے ناگوار عید کے دن	magar ye sab hai mujhe nāgavār eid ke din
ملے اگر لب شیریں کا تیرے اک بوسہ	mile agar lab-e-shīrīñ kā tere ik bosa
تو لطف ہو مجھے البتہ یار عید کے دن	to lutf ho mujhe albatta yaar eid ke din
نہ حاصل ہوا صبر و آرام دل کا	na hāsil huā sabr-o-ārām dil kā
نہ نکلا کبھی تم سے کچھ کام دل کا	na niklā kabhī tum se kuchh kaam dil kā
محبت کا نشہ رہے کیوں نہ ہر دم	mohabbat kā nashsha rahe kyuuñ na har-dam
بھرا ہے مئے عشق سے جام دل کا	bharā hai mai-e-ishq se jaam dil kā
پھنسایا تو آنکھوں نے دام بلا میں	phañsāyā to āñkhoñ ne dām-e-balā meñ
مگر عشق میں ہو گیا نام دل کا	magar ishq meñ ho gayā naam dil kā
ہوا خواب رسوا یہ عشق بتاں میں	huā ḳhvāb rusvā ye ishq-e-butāñ meñ
خدا ہی ہے اب میرے بدنام دل کا	ḳhudā hī hai ab mere badnām dil kā
یہ بانکی ادائیں یہ ترچھی نگاہیں	ye bāñkī adā.eñ ye tirchhī nigāheñ
یہی لے گئیں صبر و آرام دل کا	yahī le ga.iiñ sabr-o-ārām dil kā
دھواں پہلے اٹھتا تھا آغاز تھا وہ	dhuāñ pahle uThtā thā āġhāz thā vo
ہوا خاک اب یہ ہے انجام دل کا	huā ḳhaak ab ye hai anjām dil kā
جب آغاز الفت ہی میں جل رہا ہے	jab āġhāz-e-ulfat hī meñ jal rahā hai
تو کیا خاک بتلاؤں انجام دل کا	to kyā ḳhaak batlā.ūñ anjām dil kā
خدا کے لئے پھیر دو مجھ کو صاحب	ḳhudā ke liye pher do mujh ko sāhab
جو سرکار میں کچھ نہ ہو کام دل کا	jo sarkār meñ kuchh na ho kaam dil kā
پس مرگ ان پر کھلا حال الفت	pas-e-marg un par khulā hāl-e-ulfat
گئی لے کے روح اپنی پیغام دل کا	ga.ī le ke ruuh apnī paiġhām dil kā
تڑپتا ہوا یوں نہ پایا ہمیشہ	taḌaptā huā yuuñ na paayā hamesha
کہوں کیا میں آغاز و انجام دل کا	kahūñ kyā maiñ āġhāz-o-anjām dil kā
دل اس بے وفا کو جو دیتے ہو اکبرؔ	dil us be-vafā ko jo dete ho 'akbar'
تو کچھ سوچ لو پہلے انجام دل کا	to kuchh soch lo pahle anjām dil kā
تری زلفوں میں دل الجھا ہوا ہے	tirī zulfoñ meñ dil uljhā huā hai
بلا کے پیچ میں آیا ہوا ہے	balā ke pech meñ aayā huā hai
نہ کیوں کر بوئے خوں نامے سے آئے	na kyūñkar bū-e-ḳhūñ naame se aa.e
اسی جلاد کا لکھا ہوا ہے	usī jallād kā likkhā huā hai
چلے دنیا سے جس کی یاد میں ہم	chale duniyā se jis kī yaad meñ ham
غضب ہے وہ ہمیں بھولا ہوا ہے	ġhazab hai vo hameñ bhūlā huā hai
کہوں کیا حال اگلی عشرتوں کا	kahūñ kyā haal aglī ishratoñ kā
وہ تھا اک خواب جو بھولا ہوا ہے	vo thā ik ḳhvāb jo bhūlā huā hai
جفا ہو یا وفا ہم سب میں خوش ہیں	jafā ho yā vafā ham sab meñ ḳhush haiñ
کریں کیا اب تو دل اٹکا ہوا ہے	kareñ kyā ab to dil aTkā huā hai
ہوئی ہے عشق ہی سے حسن کی قدر	huī hai ishq hī se husn kī qadr
ہمیں سے آپ کا شہرا ہوا ہے	hamīñ se aap kā shohrā huā hai
بتوں پر رہتی ہے مائل ہمیشہ	butoñ par rahtī hai maa.il hamesha
طبیعت کو خدایا کیا ہوا ہے	tabī.at ko ḳhudāyā kyā huā hai
پریشاں رہتے ہو دن رات اکبرؔ	pareshāñ rahte ho din raat 'akbar'
یہ کس کی زلف کا سودا ہوا ہے	ye kis kī zulf kā saudā huā hai
جو تمہارے لب جاں بخش کا شیدا ہوگا	jo tumhāre lab-e-jāñ-baḳhsh kā shaidā hogā
اٹھ بھی جائے گا جہاں سے تو مسیحا ہوگا	uTh bhī jā.egā jahāñ se to masīhā hogā
وہ تو موسیٰ ہوا جو طالب دیدار ہوا	vo to muusā huā jo tālib-e-dīdār huā
پھر وہ کیا ہوگا کہ جس نے تمہیں دیکھا ہوگا	phir vo kyā hogā ki jis ne tumheñ dekhā hogā
قیس کا ذکر مرے شان جنوں کے آگے	qais kā zikr mire shān-e-junūñ ke aage
اگلے وقتوں کا کوئی بادیہ پیما ہوگا	agle vaqtoñ kā koī bādiya-paimā hogā
آرزو ہے مجھے اک شخص سے ملنے کی بہت	aarzū hai mujhe ik shaḳhs se milne kī bahut
نام کیا لوں کوئی اللہ کا بندا ہوگا	naam kyā luuñ koī allāh kā bandā hogā
لعل لب کا ترے بوسہ تو میں لیتا ہوں مگر	lāl-e-lab kā tire bosa to maiñ letā huuñ magar
ڈر یہ ہے خون جگر بعد میں پینا ہوگا	Dar ye hai ḳhūn-e-jigar baad meñ piinā hogā
ہوں میں پروانہ مگر شمع تو ہو رات تو ہو	huuñ maiñ parvāna magar sham.a to ho raat to ho
جان دینے کو ہوں موجود کوئی بات تو ہو	jaan dene ko huuñ maujūd koī baat to ho
دل بھی حاضر سر تسلیم بھی خم کو موجود	dil bhī hāzir sar-e-taslīm bhī ḳham ko maujūd
کوئی مرکز ہو کوئی قبلۂ حاجات تو ہو	koī markaz ho koī qibla-e-hājāt to ho
دل تو بے چین ہے اظہار ارادت کے لیے	dil to bechain hai iz.hār-e-irādat ke liye
کسی جانب سے کچھ اظہار کرامات تو ہو	kisī jānib se kuchh iz.hār-e-karāmāt to ho
دل کشا بادۂ صافی کا کسے ذوق نہیں	dil-kushā bāda-e-sāfī kā kise zauq nahīñ
باطن افروز کوئی پیر خرابات تو ہو	bātin-afroz koī pīr-e-ḳharābāt to ho
گفتنی ہے دل پر درد کا قصہ لیکن	guftanī hai dil-e-pur-dard kā qissa lekin
کس سے کہیے کوئی مستفسر حالات تو ہو	kis se kahiye koī mustafsir-e-hālāt to ho
داستان غم دل کون کہے کون سنے	dāstān-e-ġham-e-dil kaun kahe kaun sune
بزم میں موقع اظہار خیالات تو ہو	bazm meñ mauqa-e-iz.hār-e-ḳhayālāt to ho
وعدے بھی یاد دلاتے ہیں گلے بھی ہیں بہت	vaade bhī yaad dilāte haiñ gile bhī haiñ bahut
وہ دکھائی بھی تو دیں ان سے ملاقات تو ہو	vo dikhā.ī bhī to deñ un se mulāqāt to ho
کوئی واعظ نہیں فطرت سے بلاغت میں سوا	koī vaa.iz nahīñ fitrat se balāġhat meñ sivā
مگر انسان میں کچھ فہم اشارات تو ہو	magar insān meñ kuchh fahm-e-ishārāt to ho
بٹھائی جائیں گی پردے میں بیبیاں کب تک	bi.Thā.ī jā.eñgī parde meñ bībayāñ kab tak
بنے رہو گے تم اس ملک میں میاں کب تک	bane rahoge tum is mulk meñ miyāñ kab tak
حرم سرا کی حفاظت کو تیغ ہی نہ رہی	haram-sarā kī hifāzat ko teġh hī na rahī
تو کام دیں گی یہ چلمن کی تیلیاں کب تک	to kaam deñgī ye chilman kī tīliyāñ kab tak
میاں سے بی بی ہیں پردہ ہے ان کو فرض مگر	miyāñ se biibī haiñ parda hai un ko farz magar
میاں کا علم ہی اٹھا تو پھر میاں کب تک	miyāñ kā ilm hī uTThā to phir miyāñ kab tak
طبیعتوں کا نمو ہے ہوائے مغرب میں	tabī.atoñ kā numū hai havā-e-maġhrib meñ
یہ غیرتیں یہ حرارت یہ گرمیاں کب تک	ye ġhairateñ ye harārat ye garmiyāñ kab tak
عوام باندھ لیں دوہر تو تھرڈ وانٹر میں	avaam bāñdh leñ dohar to third vānTar meñ
سکنڈ‌ و فرسٹ کی ہوں بند کھڑکیاں کب تک	second-o-first kī hoñ band khiḌkiyāñ kab tak
جو منہ دکھائی کی رسموں پہ ہے مصر ابلیس	jo muñh dikhā.ī kī rasmoñ pe hai musir iblīs
چھپیں گی حضرت حوا کی بیٹیاں کب تک	chhupeñgī hazrat-e-havvā kī beTiyāñ kab tak
جناب حضرت اکبرؔ ہیں حامئ پردہ	janāb hazrat-e-'akbar' haiñ hāmī-e-parda
مگر وہ کب تک اور ان کی رباعیاں کب تک	magar vo kab tak aur un kī rubā.iyāñ kab tak
حال دل میں سنا نہیں سکتا	hāl-e-dil maiñ sunā nahīñ saktā
لفظ معنیٰ کو پا نہیں سکتا	lafz ma.anā ko pā nahīñ saktā
عشق نازک مزاج ہے بے حد	ishq nāzuk-mizāj hai behad
عقل کا بوجھ اٹھا نہیں سکتا	aql kā bojh uThā nahīñ saktā
ہوش عارف کی ہے یہی پہچان	hosh aarif kī hai yahī pahchān
کہ خودی میں سما نہیں سکتا	ki ḳhudī meñ samā nahīñ saktā
پونچھ سکتا ہے ہم نشیں آنسو	poñchh saktā hai ham-nashīñ aañsū
داغ دل کو مٹا نہیں سکتا	dāġh-e-dil ko miTā nahīñ saktā
مجھ کو حیرت ہے اس کی قدرت پر	mujh ko hairat hai us kī qudrat par
الم اس کو گھٹا نہیں سکتا	alam us ko ghaTā nahīñ saktā
خوشی ہے سب کو کہ آپریشن میں خوب نشتر یہ چل رہا ہے	ḳhushī hai sab ko ki operation meñ ḳhuub nishtar ye chal rahā hai
کسی کو اس کی خبر نہیں ہے مریض کا دم نکل رہا ہے	kisī ko is kī ḳhabar nahīñ hai marīz kā dam nikal rahā hai
فنا اسی رنگ پر ہے قائم فلک وہی چال چل رہا ہے	fanā isī rañg par hai qaa.im falak vahī chaal chal rahā hai
شکستہ و منتشر ہے وہ کل جو آج سانچے میں ڈھل رہا ہے	shikasta o muntashir hai vo kal jo aaj sāñche meñ Dhal rahā hai
یہ دیکھتے ہو جو کاسۂ سر غرور غفلت سے کل تھا مملو	ye dekhte ho jo kāsa-e-sar ġhurūr-e-ġhaflat se kal thā mamlū
یہی بدن ناز سے پلا تھا جو آج مٹی میں گل رہا ہے	yahī badan naaz se palā thā jo aaj miTTī meñ gal rahā hai
سمجھ ہو جس کی بلیغ سمجھے نظر ہو جس کی وسیع دیکھے	samajh ho jis kī balīġh samjhe nazar ho jis kī vasī.a dekhe
ابھی یہاں خاک بھی اڑے گی جہاں یہ قلزم ابل رہا ہے	abhī yahāñ ḳhaak bhī uḌegī jahāñ ye qulzum ubal rahā hai
کہاں کا شرقی کہاں کا غربی تمام دکھ سکھ ہے یہ مساوی	kahāñ kā sharqī kahāñ kā ġharbī tamām dukh sukh hai ye masāvī
یہاں بھی اک بامراد خوش ہے وہاں بھی اک غم سے جل رہا ہے	yahāñ bhī ik bā-murād ḳhush hai vahāñ bhī ik ġham se jal rahā hai
عروج قومی زوال قومی خدا کی قدرت کے ہیں کرشمے	urūj-e-qaumī zavāl-e-qaumī ḳhudā kī qudrat ke haiñ karishme
ہمیشہ رد و بدل کے اندر یہ امر پولٹیکل رہا ہے	hamesha radd-o-badal ke andar ye amr political rahā hai
مزہ ہے اسپیچ کا ڈنر میں خبر یہ چھپتی ہے پانیر میں	maza hai spēch kā dinner meñ ḳhabar ye chhaptī hai pionēr meñ
فلک کی گردش کے ساتھ ہی ساتھ کام یاروں کا چل رہا ہے	falak kī gardish ke saath hī saath kaam yāroñ kā chal rahā hai
طریق عشق میں مجھ کو کوئی کامل نہیں ملتا	tarīq-e-ishq meñ mujh ko koī kāmil nahīñ miltā
گئے فرہاد و مجنوں اب کسی سے دل نہیں ملتا	ga.e farhād o majnūñ ab kisī se dil nahīñ miltā
بھری ہے انجمن لیکن کسی سے دل نہیں ملتا	bharī hai anjuman lekin kisī se dil nahīñ miltā
ہمیں میں آ گیا کچھ نقص یا کامل نہیں ملتا	hamīñ meñ aa gayā kuchh naqs yā kāmil nahīñ miltā
پرانی روشنی میں اور نئی میں فرق اتنا ہے	purānī raushnī meñ aur na.ī meñ farq itnā hai
اسے کشتی نہیں ملتی اسے ساحل نہیں ملتا	use kashtī nahīñ miltī ise sāhil nahīñ miltā
پہنچنا داد کو مظلوم کا مشکل ہی ہوتا ہے	pahuñchnā daad ko mazlūm kā mushkil hī hotā hai
کبھی قاضی نہیں ملتے کبھی قاتل نہیں ملتا	kabhī qaazī nahīñ milte kabhī qātil nahīñ miltā
حریفوں پر خزانے ہیں کھلے یاں ہجر گیسو ہے	harīfoñ par ḳhazāne haiñ khule yaañ hijr-e-gesū hai
وہاں پہ بل ہے اور یاں سانپ کا بھی بل نہیں ملتا	vahāñ pe bil hai aur yaañ saañp kā bhī bil nahīñ miltā
یہ حسن و عشق ہی کا کام ہے شبہ کریں کس پر	ye husn o ishq hī kā kaam hai shubah kareñ kis par
مزاج ان کا نہیں ملتا ہمارا دل نہیں ملتا	mizāj un kā nahīñ miltā hamārā dil nahīñ miltā
چھپا ہے سینہ و رخ دل ستاں ہاتھوں سے کروٹ میں	chhupā hai siina o ruḳh dil-sitāñ hāthoñ se karvaT meñ
مجھے سوتے میں بھی وہ حسن سے غافل نہیں ملتا	mujhe sote meñ bhī vo husn se ġhāfil nahīñ miltā
حواس و ہوش گم ہیں بحر عرفان الٰہی میں	havās-o-hosh gum haiñ bahr-e-irfān-e-ilāhī meñ
یہی دریا ہے جس میں موج کو ساحل نہیں ملتا	yahī dariyā hai jis meñ mauj ko sāhil nahīñ miltā
کتاب دل مجھے کافی ہے اکبرؔ درس حکمت کو	kitāb-e-dil mujhe kaafī hai 'akbar' dars-e-hikmat ko
میں اسپنسر سے مستغنی ہوں مجھ سے مل نہیں ملتا	maiñ spencer se mustaġhnī huuñ mujh se mil nahīñ miltā
اگر دل واقف نیرنگیٔ طبع صنم ہوتا	agar dil vāqif-e-nairañgī-e-tab-e-sanam hotā
زمانہ کی دو رنگی کا اسے ہرگز نہ غم ہوتا	zamāne kī do-rañgī kā use hargiz na ġham hotā
یہ پابند مصیبت دل کے ہاتھوں ہم تو رہتے ہیں	ye pāband-e-musībat dil ke hāthoñ ham to rahte haiñ
نہیں تو چین سے کٹتی نہ دل ہوتا نہ غم ہوتا	nahīñ to chain se kaTtī na dil hotā na ġham hotā
انہیں کی ہے وفائی کا یہ ہے آٹھوں پہر صدمہ	unhīñ kī be-vafā.ī kā ye hai āThoñ-pahar sadma
وہی ہوتے جو قابو میں تو پھر کاہے کو غم ہوتا	vahī hote jo qaabū meñ to phir kaahe ko ġham hotā
لب و چشم صنم گر دیکھنے پاتے کہیں شاعر	lab-o-chashm-e-sanam gar dekhne paate kahīñ shā.ir
کوئی شیریں سخن ہوتا کوئی جادو رقم ہوتا	koī shīrīñ-suḳhan hotā koī jādū-raqam hotā
بہت اچھا ہوا آئے نہ وہ میری عیادت کو	bahut achchhā huā aa.e na vo merī ayādat ko
جو وہ آتے تو غیر آتے جو غیر آتے تو غم ہوتا	jo vo aate to ġhair aate jo ġhair aate to ġham hotā
اگر قبریں نظر آتیں نہ دارا و سکندر کی	agar qabreñ nazar ātīñ na dārā-o-sikandar kī
مجھے بھی اشتیاق دولت و جاہ و حشم ہوتا	mujhe bhī ishtiyāq-e-daulat-o-jāh-o-hasham hotā
لئے جاتا ہے جوش شوق ہم کو راہ الفت میں	liye jaatā hai josh-e-shauq ham ko rāh-e-ulfat meñ
نہیں تو ضعف سے دشوار چلنا دو قدم ہوتا	nahīñ to zo.af se dushvār chalnā do-qadam hotā
نہ رہنے پائے دیواروں میں روزن شکر ہے ورنہ	na rahne paa.e dīvāroñ meñ rauzan shukr hai varna
تمہیں تو دل لگی ہوتی غریبوں پر ستم ہوتا	tumheñ to dil-lagī hotī ġharīboñ par sitam hotā
معنی کو بھلا دیتی ہے صورت ہے تو یہ ہے	ma.anī ko bhulā detī hai sūrat hai to ye hai
نیچر بھی سبق سیکھ لے زینت ہے تو یہ ہے	nature bhī sabaq siikh le zīnat hai to ye hai
کمرے میں جو ہنستی ہوئی آئی مس رعنا	kamre meñ jo hañstī huī aa.ī mis-e-ra.anā
ٹیچر نے کہا علم کی آفت ہے تو یہ ہے	teacher ne kahā ilm kī aafat hai to ye hai
یہ بات تو اچھی ہے کہ الفت ہو مسوں سے	ye baat to achchhī hai ki ulfat ho misoñ se
حور ان کو سمجھتے ہیں قیامت ہے تو یہ ہے	huur un ko samajhte haiñ qayāmat hai to ye hai
پیچیدہ مسائل کے لیے جاتے ہیں انگلینڈ	pechīda masā.il ke liye jaate haiñ england
زلفوں میں الجھ آتے ہیں شامت ہے تو یہ ہے	zulfoñ meñ ulajh aate haiñ shāmat hai to ye hai
پبلک میں ذرا ہاتھ ملا لیجئے مجھ سے	public meñ zarā haath milā lījiye mujh se
صاحب مرے ایمان کی قیمت ہے تو یہ ہے	sāhab mire īmān kī qīmat hai to ye hai
نہ بہتے اشک تو تاثیر میں سوا ہوتے	na bahte ashk to tāsīr meñ sivā hote
صدف میں رہتے یہ موتی تو بے بہا ہوتے	sadaf meñ rahte ye motī to be-bahā hote
مجھ ایسے رند سے رکھتے ضرور ہی الفت	mujh aise rind se rakhte zarūr hī ulfat
جناب شیخ اگر عاشق خدا ہوتے	janāb-e-shaiḳh agar āshiq-e-ḳhudā hote
گناہ گاروں نے دیکھا جمال رحمت کو	gunāhgāroñ ne dekhā jamāl-e-rahmat ko
کہاں نصیب یہ ہوتا جو بے خطا ہوتے	kahāñ nasīb ye hotā jo be-ḳhatā hote
جناب حضرت ناصح کا واہ کیا کہنا	janāb-e-hazrat-e-nāseh kā vaah kyā kahnā
جو ایک بات نہ ہوتی تو اولیا ہوتے	jo ek baat na hotī to auliyā hote
مذاق عشق نہیں شیخ میں یہ ہے افسوس	mazāq-e-ishq nahīñ sheḳh meñ ye hai afsos
یہ چاشنی بھی جو ہوتی تو کیا سے کیا ہوتے	ye chāshnī bhī jo hotī to kyā se kyā hote
محل شکر ہیں اکبرؔ یہ درفشاں نظمیں	mahall-e-shukr haiñ 'akbar' ye darafshāñ nazmeñ
ہر اک زباں کو یہ موتی نہیں عطا ہوتے	har ik zabāñ ko ye motī nahīñ atā hote
بہت رہا ہے کبھی لطف یار ہم پر بھی	bahut rahā hai kabhī lutf-e-yār ham par bhī
گزر چکی ہے یہ فصل بہار ہم پر بھی	guzar chukī hai ye fasl-e-bahār ham par bhī
عروس دہر کو آیا تھا پیار ہم پر بھی	urūs-e-dahr ko aayā thā pyaar ham par bhī
یہ بیسوا تھی کسی شب نثار ہم پر بھی	ye besvā thī kisī shab nisār ham par bhī
بٹھا چکا ہے زمانہ ہمیں بھی مسند پر	biThā chukā hai zamāna hameñ bhī masnad par
ہوا کیے ہیں جواہر نثار ہم پر بھی	huā kiye haiñ javāhir nisār ham par bhī
عدو کو بھی جو بنایا ہے تم نے محرم راز	adū ko bhī jo banāyā hai tum ne mahram-e-rāz
تو فخر کیا جو ہوا اعتبار ہم پر بھی	to faḳhr kyā jo huā e'tibār ham par bhī
خطا کسی کی ہو لیکن کھلی جو ان کی زباں	ḳhatā kisī kī ho lekin khulī jo un kī zabāñ
تو ہو ہی جاتے ہیں دو ایک وار ہم پر بھی	to ho hī jaate haiñ do ek vaar ham par bhī
ہم ایسے رند مگر یہ زمانہ ہے وہ غضب	ham aise rind magar ye zamāna hai vo ġhazab
کہ ڈال ہی دیا دنیا کا بار ہم پر بھی	ki Daal hī diyā duniyā kā baar ham par bhī
ہمیں بھی آتش الفت جلا چکی اکبرؔ	hameñ bhī ātish-e-ulfat jalā chukī 'akbar'
حرام ہو گئی دوزخ کی نار ہم پر بھی	harām ho ga.ī dozaḳh kī naar ham par bhī
جذبۂ دل نے مرے تاثیر دکھلائی تو ہے	jazba-e-dil ne mire tāsīr dikhlā.ī to hai
گھنگھروؤں کی جانب در کچھ صدا آئی تو ہے	ghuñgrūoñ kī jānib-e-dar kuchh sadā aa.ī to hai
عشق کے اظہار میں ہر چند رسوائی تو ہے	ishq ke iz.hār meñ har-chand rusvā.ī to hai
پر کروں کیا اب طبیعت آپ پر آئی تو ہے	par karūñ kyā ab tabī.at aap par aa.ī to hai
آپ کے سر کی قسم میرے سوا کوئی نہیں	aap ke sar kī qasam mere sivā koī nahīñ
بے تکلف آئیے کمرے میں تنہائی تو ہے	be-takalluf aa.iye kamre meñ tanhā.ī to hai
جب کہا میں نے تڑپتا ہے بہت اب دل مرا	jab kahā maiñ ne taḌaptā hai bahut ab dil mirā
ہنس کے فرمایا تڑپتا ہوگا سودائی تو ہے	hans ke farmāyā taḌaptā hogā saudā.ī to hai
دیکھیے ہوتی ہے کب راہی سوئے ملک عدم	dekhiye hotī hai kab raahī sū-e-mulk-e-adam
خانۂ تن سے ہماری روح گھبرائی تو ہے	ḳhāna-e-tan se hamārī ruuh ghabrā.ī to hai
دل دھڑکتا ہے مرا لوں بوسۂ رخ یا نہ لوں	dil dhaḌaktā hai mirā luuñ bosa-e-ruḳh yā na luuñ
نیند میں اس نے دلائی منہ سے سرکائی تو ہے	niiñd meñ us ne dulā.ī muñh se sarkā.ī to hai
دیکھیے لب تک نہیں آتی گل عارض کی یاد	dekhiye lab tak nahīñ aatī gul-e-āriz kī yaad
سیر گلشن سے طبیعت ہم نے بہلائی تو ہے	sair-e-gulshan se tabī.at ham ne bahlā.ī to hai
میں بلا میں کیوں پھنسوں دیوانہ بن کر اس کے ساتھ	maiñ balā meñ kyuuñ phañsūñ dīvāna ban kar us ke saath
دل کو وحشت ہو تو ہو کمبخت سودائی تو ہے	dil ko vahshat ho to ho kambaḳht saudā.ī to hai
خاک میں دل کو ملایا جلوۂ رفتار سے	ḳhaak meñ dil ko milāyā jalva-e-raftār se
کیوں نہ ہو اے نوجواں اک شان رعنائی تو ہے	kyuuñ na ho ai naujavāñ ik shān-e-ra.anā.ī to hai
یوں مروت سے تمہارے سامنے چپ ہو رہیں	yuuñ muravvat se tumhāre sāmne chup ho raheñ
کل کے جلسوں کی مگر ہم نے خبر پائی تو ہے	kal ke jalsoñ kī magar ham ne ḳhabar paa.ī to hai
بادۂ گل رنگ کا ساغر عنایت کر مجھے	bāda-e-gul-rañg kā sāġhar ināyat kar mujhe
ساقیا تاخیر کیا ہے اب گھٹا چھائی تو ہے	sāqiyā tāḳhīr kyā hai ab ghaTā chhā.ī to hai
جس کی الفت پر بڑا دعویٰ تھا کل اکبرؔ تمہیں	jis kī ulfat par baḌā da.avā thā kal 'akbar' tumheñ
آج ہم جا کر اسے دیکھ آئے ہرجائی تو ہے	aaj ham jā kar use dekh aa.e harjā.ī to hai
ہنگامہ ہے کیوں برپا تھوڑی سی جو پی لی ہے	hañgāma hai kyuuñ barpā thoḌī sī jo pī lī hai
ڈاکا تو نہیں مارا چوری تو نہیں کی ہے	Daakā to nahīñ maarā chorī to nahīñ kī hai
نا تجربہ کاری سے واعظ کی یہ ہیں باتیں	nā-tajraba-kārī se vaa.iz kī ye haiñ bāteñ
اس رنگ کو کیا جانے پوچھو تو کبھی پی ہے	is rañg ko kyā jaane pūchho to kabhī pī hai
اس مے سے نہیں مطلب دل جس سے ہے بیگانہ	us mai se nahīñ matlab dil jis se hai begāna
مقصود ہے اس مے سے دل ہی میں جو کھنچتی ہے	maqsūd hai us mai se dil hī meñ jo khiñchtī hai
اے شوق وہی مے پی اے ہوش ذرا سو جا	ai shauq vahī mai pī ai hosh zarā so jā
مہمان نظر اس دم ایک برق تجلی ہے	mehmān-e-nazar is dam ek barq-e-tajallī hai
واں دل میں کہ صدمے دو یاں جی میں کہ سب سہہ لو	vaañ dil meñ ki sadme do yaañ jī meñ ki sab sah lo
ان کا بھی عجب دل ہے میرا بھی عجب جی ہے	un kā bhī ajab dil hai merā bhī ajab jī hai
ہر ذرہ چمکتا ہے انوار الٰہی سے	har zarra chamaktā hai anvār-e-ilāhī se
ہر سانس یہ کہتی ہے ہم ہیں تو خدا بھی ہے	har saañs ye kahtī hai ham haiñ to ḳhudā bhī hai
سورج میں لگے دھبا فطرت کے کرشمے ہیں	sūraj meñ lage dhabbā fitrat ke karishme haiñ
بت ہم کو کہیں کافر اللہ کی مرضی ہے	but ham ko kaheñ kāfir allāh kī marzī hai
تعلیم کا شور ایسا تہذیب کا غل اتنا	ta.alīm kā shor aisā tahzīb kā ġhul itnā
برکت جو نہیں ہوتی نیت کی خرابی ہے	barakat jo nahīñ hotī niyyat kī ḳharābī hai
سچ کہتے ہیں شیخ اکبرؔ ہے طاعت حق لازم	sach kahte haiñ shaiḳh 'akbar' hai tā.at-e-haq lāzim
ہاں ترک مے و شاہد یہ ان کی بزرگی ہے	haañ tark-e-mai-o-shāhid ye un kī buzurgī hai
آج آرائش گیسوئے دوتا ہوتی ہے	aaj ārā.ish-e-gesū-e-dotā hotī hai
پھر مری جان گرفتار بلا ہوتی ہے	phir mirī jaan giraftār-e-balā hotī hai
شوق پابوسیٔ جاناں مجھے باقی ہے ہنوز	shauq-e-pā-bosī-e-jānāñ mujhe baaqī hai hanūz
گھاس جو اگتی ہے تربت پہ حنا ہوتی ہے	ghaas jo ugtī hai turbat pe hinā hotī hai
پھر کسی کام کا باقی نہیں رہتا انساں	phir kisī kaam kā baaqī nahīñ rahtā insāñ
سچ تو یہ ہے کہ محبت بھی بلا ہوتی ہے	sach to ye hai ki mohabbat bhī balā hotī hai
جو زمیں کوچۂ قاتل میں نکلتی ہے نئی	jo zamīñ kūcha-e-qātil meñ nikaltī hai na.ī
وقف وہ بہر مزار شہدا ہوتی ہے	vaqf vo bahr-e-mazār-e-shohadā hotī hai
جس نے دیکھی ہو وہ چتون کوئی اس سے پوچھے	jis ne dekhī ho vo chitvan koī us se pūchhe
جان کیوں کر ہدف تیر قضا ہوتی ہے	jaan kyūñ-kar hadaf-e-tīr-e-qazā hotī hai
نزع کا وقت برا وقت ہے خالق کی پناہ	naza.a kā vaqt burā vaqt hai ḳhāliq kī panāh
ہے وہ ساعت کہ قیامت سے سوا ہوتی ہے	hai vo saa.at ki qayāmat se sivā hotī hai
روح تو ایک طرف ہوتی ہے رخصت تن سے	ruuh to ek taraf hotī hai ruḳhsat tan se
آرزو ایک طرف دل سے جدا ہوتی ہے	aarzū ek taraf dil se judā hotī hai
خود سمجھتا ہوں کہ رونے سے بھلا کیا حاصل	ḳhud samajhtā huuñ ki rone se bhalā kyā hāsil
پر کروں کیا یوں ہی تسکین ذرا ہوتی ہے	par karūñ kyā yūñhī taskīn zarā hotī hai
روندتے پھرتے ہیں وہ مجمع اغیار کے ساتھ	rauñdte phirte haiñ vo majma-e-aġhyār ke saath
خوب توقیر مزار شہدا ہوتی ہے	ḳhuub tauqīr-e-mazār-e-shohadā hotī hai
مرغ بسمل کی طرح لوٹ گیا دل میرا	murġh-e-bismil kī tarah loT gayā dil merā
نگہ ناز کی تاثیر بھی کیا ہوتی ہے	nigah-e-nāz kī tāsīr bhī kyā hotī hai
نالہ کر لینے دیں للہ نہ چھیڑیں احباب	naala kar lene deñ lillāh na chheḌeñ ahbāb
ضبط کرتا ہوں تو تکلیف سوا ہوتی ہے	zabt kartā huuñ to taklīf sivā hotī hai
جسم تو خاک میں مل جاتے ہوئے دیکھتے ہیں	jism to ḳhaak meñ mil jaate hue dekhte haiñ
روح کیا جانے کدھر جاتی ہے کیا ہوتی ہے	ruuh kyā jaane kidhar jaatī hai kyā hotī hai
ہوں فریب ستم یار کا قائل اکبرؔ	huuñ fareb-e-sitam-e-yār kā qaa.il 'akbar'
مرتے مرتے نہ کھلا یہ کہ جفا ہوتی ہے	marte marte na khulā ye ki jafā hotī hai
خدا علی گڑھ کی مدرسے کو تمام امراض سے شفا دے	ḳhudā alī-gaḌh ke madrase ko tamām amrāz se shifā de
بھرے ہوئے ہیں رئیس زادے امیر زادے شریف زادے	bhare hue haiñ ra.īs-zāde amīr-zāde sharīf-zāde
لطیف و خوش وضع چست و چالاک و صاف و پاکیزہ شاد و خرم	latīf o ḳhush-vaz.a chust-o-chālāk o sāf-o-pākīza shād-o-ḳhurram
طبیعتوں میں ہے ان کی جودت دلوں میں ان کے ہیں نیک ارادے	tabī.atoñ meñ hai un kī jaudat diloñ meñ un ke haiñ nek irāde
کمال محنت سے پڑھ رہے ہیں کمال غیرت سے بڑھ رہے ہیں	kamāl mehnat se paḌh rahe haiñ kamāl ġhairat se baḌh rahe haiñ
سوار مشرق کی راہ میں ہیں تو مغربی راہ میں پیادے	savār mashriq kī raah meñ haiñ to maġhribī raah meñ piyāde
ہر اک ہے ان میں کا بے شک ایسا کہ آپ اسے جانتے ہیں جیسا	har ik hai un meñ kā be-shak aisā ki aap use jānte haiñ jaisā
دکھائے محفل میں قد رعنا جو آپ آئیں تو سر جھکا دے	dikhā.e mahfil meñ qadd-e-ra.anā jo aap aa.eñ to sar jhukā de
فقیر مانگیں تو صاف کہہ دیں کہ تو ہے مضبوط جا کما کھا	faqīr māñgeñ to saaf kah deñ ki tū hai mazbūt jā kamā khā
قبول فرمائیں آپ دعوت تو اپنا سرمایہ کل کھلا دے	qubūl farmā.eñ aap dāvat to apnā sarmāya kul khilā de
بتوں سے ان کو نہیں لگاوٹ مسوں کی لیتے نہیں وہ آہٹ	butoñ se un ko nahīñ lagāvaT misoñ kī lete nahīñ vo aahaT
تمام قوت ہے صرف خواندن نظر کے بھولے ہیں دل کی سادے	tamām quvvat hai sarf-e-ḳhvāñdan nazar ke bhole haiñ dil kī saade
نظر بھی آئے جو زلف پیچاں تو سمجھیں یہ کوئی پالسی ہے	nazar bhī aa.e jo zulf-e-pechāñ to samjheñ ye koī policy hai
الکٹرک لائٹ اس کو سمجھیں جو برق وش کوئی کوئی دے	electric light us ko samjheñ jo barq-vash koī koī de
نکلتے ہیں کر کے غول بندی بنام تہذیب و درد مندی	nikalte haiñ kar ke ġhol-bandī ba-nām-e-tahzīb o dard-mandī
یہ کہہ کے لیتے ہیں سب سے چندے ہمیں جو تم دو تمہیں خدا دے	ye kah ke lete haiñ sab se chande hameñ jo tum do tumheñ ḳhudā de
انہیں اسی بات پر یقین ہے کہ بس یہی اصل کار دیں ہے	unheñ isī baat par yaqīn hai ki bas yahī asal kār-e-adeñ hai
اسی سی ہوگا فروغ قومی اسی سے چمکیں گے باپ دادے	isī sī hogā faroġh-e-qaumī isī se chamkeñge baap daade
مکان کالج کے سب مکیں ہیں ابھی انہیں تجربے نہیں ہیں	makān-e-college ke sab makīñ haiñ abhī unheñ tajrabe nahīñ haiñ
خبر نہیں ہے کہ آگے چل کر ہے کیسی منزل ہیں کیسی جادے	ḳhabar nahīñ hai ki aage chal kar hai kaisī manzil haiñ kaisī jaade
دلوں میں ان کے ہے نور ایماں قوی نہیں ہے مگر نگہباں	diloñ meñ un ke hai nūr-e-īmāñ qavī nahīñ hai magar nigahbāñ
ہوائے منطق ادائے طفلی یہ شمع ایسا نہ ہو بجھا دے	havā-e-mantiq adā-e-tiflī ye sham.a aisā na ho bujhā de
فریب دے کر نکالے مطلب سکھائے تحقیر دین و مذہب	fareb de kar nikāle matlab sikhā.e tahqīr-e-dīn-o-maz.hab
مٹا دے آخر کو وضع ملت نمود ذاتی کو گر بڑھا دے	miTā de āḳhir ko vaz-e-millat numūd-e-zātī ko gar baḌhā de
یہی بس اکبرؔ کی التجا ہے جناب باری میں یہ دعا ہے	yahī bas 'akbar' kī iltijā hai janāb-e-bārī meñ ye duā hai
علوم و حکمت کا درس ان کو پروفیسر دیں سمجھ خدا دے	ulūm-o-hikmat kā dars un ko professor deñ samajh ḳhudā de
سانس لیتے ہوئے بھی ڈرتا ہوں	saañs lete hue bhī Dartā huuñ
یہ نہ سمجھیں کہ آہ کرتا ہوں	ye na samjheñ ki aah kartā huuñ
بحر ہستی میں ہوں مثال حباب	bahr-e-hastī meñ huuñ misāl-e-habāb
مٹ ہی جاتا ہوں جب ابھرتا ہوں	miT hī jaatā huuñ jab ubhartā huuñ
اتنی آزادی بھی غنیمت ہے	itnī āzādī bhī ġhanīmat hai
سانس لیتا ہوں بات کرتا ہوں	saañs letā huuñ baat kartā huuñ
شیخ صاحب خدا سے ڈرتے ہوں	shaiḳh sāhab ḳhudā se Darte hoñ
میں تو انگریزوں ہی سے ڈرتا ہوں	maiñ to añgrezoñ hī se Dartā huuñ
آپ کیا پوچھتے ہیں میرا مزاج	aap kyā pūchhte haiñ merā mizāj
شکر اللہ کا ہے مرتا ہوں	shukr allāh kā hai martā huuñ
یہ بڑا عیب مجھ میں ہے اکبرؔ	ye baḌā aib mujh meñ hai 'akbar'
دل میں جو آئے کہہ گزرتا ہوں	dil meñ jo aa.e kah guzartā huuñ
اک بوسہ دیجئے مرا ایمان لیجئے	ik bosa dījiye mirā īmān lījiye
گو بت ہیں آپ بہر خدا مان لیجئے	go but haiñ aap bahr-e-ḳhudā maan lījiye
دل لے کے کہتے ہیں تری خاطر سے لے لیا	dil le ke kahte haiñ tirī ḳhātir se le liyā
الٹا مجھی پہ رکھتے ہیں احسان لیجئے	ulTā mujhī pe rakhte haiñ ehsān lījiye
غیروں کو اپنے ہاتھ سے ہنس کر کھلا دیا	ġhairoñ ko apne haath se hañs kar khilā diyā
مجھ سے کبیدہ ہو کے کہا پان لیجئے	mujh se kabīda ho ke kahā paan lījiye
مرنا قبول ہے مگر الفت نہیں قبول	marnā qubūl hai magar ulfat nahīñ qubūl
دل تو نہ دوں گا آپ کو میں جان لیجئے	dil to na dūñgā aap ko maiñ jaan lījiye
حاضر ہوا کروں گا میں اکثر حضور میں	hāzir huā karūñgā maiñ akasr huzūr meñ
آج اچھی طرح سے مجھے پہچان لیجئے	aaj achchhī tarah se mujhe pahchān lījiye
اپنی گرہ سے کچھ نہ مجھے آپ دیجئے	apnī girah se kuchh na mujhe aap dījiye
اخبار میں تو نام مرا چھاپ دیجئے	aḳhbār meñ to naam mirā chhāp dījiye
دیکھو جسے وہ پانیر آفس میں ہے ڈٹا	dekho jise vo pionēr office meñ hai DaTā
بہر خدا مجھے بھی کہیں چھاپ دیجئے	bahr-e-ḳhudā mujhe bhī kahīñ chhāp dījiye
چشم جہاں سے حالت اصلی چھپی نہیں	chashm-e-jahāñ se hālat-e-aslī chhupī nahīñ
اخبار میں جو چاہئے وہ چھاپ دیجئے	aḳhbār meñ jo chāhiye vo chhāp dījiye
دعویٰ بہت بڑا ہے ریاضی میں آپ کو	da.avā bahut baḌā hai riyāzī meñ aap ko
طول شب فراق کو تو ناپ دیجئے	tūl-e-shab-e-firāq ko to naap dījiye
سنتے نہیں ہیں شیخ نئی روشنی کی بات	sunte nahīñ haiñ shaiḳh na.ī raushnī kī baat
انجن کی ان کے کان میں اب بھاپ دیجئے	engine kī un ke kaan meñ ab bhaap dījiye
اس بت کے در پہ غیر سے اکبرؔ نے کہہ دیا	is but ke dar pe ġhair se 'akbar' ne kah diyā
زر ہی میں دینے لایا ہوں جان آپ دیجئے	zar hī maiñ dene laayā huuñ jaan aap dījiye
پھر گئی آپ کی دو دن میں طبیعت کیسی	phir ga.ī aap kī do din meñ tabī.at kaisī
یہ وفا کیسی تھی صاحب یہ مروت کیسی	ye vafā kaisī thī sāhab ye muravvat kaisī
دوست احباب سے ہنس بول کے کٹ جائے گی رات	dost ahbāb se hañs bol ke kaT jā.egī raat
رند آزاد ہیں ہم کو شب فرقت کیسی	rind-e-āzād haiñ ham ko shab-e-furqat kaisī
جس حسیں سے ہوئی الفت وہی معشوق اپنا	jis hasīñ se huī ulfat vahī ma.ashūq apnā
عشق کس چیز کو کہتے ہیں طبیعت کیسی	ishq kis chiiz ko kahte haiñ tabī.at kaisī
ہے جو قسمت میں وہی ہوگا نہ کچھ کم نہ سوا	hai jo qismat meñ vahī hogā na kuchh kam na sivā
آرزو کہتے ہیں کس چیز کو حسرت کیسی	aarzū kahte haiñ kis chiiz ko hasrat kaisī
حال کھلتا نہیں کچھ دل کے دھڑکنے کا مجھے	haal khultā nahīñ kuchh dil ke dhaḌakne kā mujhe
آج رہ رہ کے بھر آتی ہے طبیعت کیسی	aaj rah rah ke bhar aatī hai tabī.at kaisī
کوچۂ یار میں جاتا تو نظارہ کرتا	kūcha-e-yār meñ jaatā to nazāra kartā
قیس آوارہ ہے جنگل میں یہ وحشت کیسی	qais āvāra hai jañgal meñ ye vahshat kaisī
حیا سے سر جھکا لینا ادا سے مسکرا دینا	hayā se sar jhukā lenā adā se muskurā denā
حسینوں کو بھی کتنا سہل ہے بجلی گرا دینا	hasīnoñ ko bhī kitnā sahl hai bijlī girā denā
یہ طرز احسان کرنے کا تمہیں کو زیب دیتا ہے	ye tarz ehsān karne kā tumhīñ ko zeb detā hai
مرض میں مبتلا کر کے مریضوں کو دوا دینا	maraz meñ mubtalā kar ke marīzoñ ko davā denā
بلائیں لیتے ہیں ان کی ہم ان پر جان دیتے ہیں	balā.eñ lete haiñ un kī ham un par jaan dete haiñ
یہ سودا دید کے قابل ہے کیا لینا ہے کیا دینا	ye saudā diid ke qābil hai kyā lenā hai kyā denā
خدا کی یاد میں محویت دل بادشاہی ہے	ḳhudā kī yaad meñ mahviyat-e-dil bādshāhī hai
مگر آساں نہیں ہے ساری دنیا کو بھلا دینا	magar āsāñ nahīñ hai saarī duniyā ko bhulā denā
امید ٹوٹی ہوئی ہے میری جو دل مرا تھا وہ مر چکا ہے	ummīd TuuTī huī hai merī jo dil mirā thā vo mar chukā hai
جو زندگانی کو تلخ کر دے وہ وقت مجھ پر گزر چکا ہے	jo zindagānī ko talḳh kar de vo vaqt mujh par guzar chukā hai
اگرچہ سینے میں سانس بھی ہے نہیں طبیعت میں جان باقی	agarche siine meñ saañs bhī hai nahīñ tabī.at meñ jaan baaqī
اجل کو ہے دیر اک نظر کی فلک تو کام اپنا کر چکا ہے	ajal ko hai der ik nazar kī falak to kaam apnā kar chukā hai
غریب خانے کی یہ اداسی یہ نا درستی نہیں قدیمی	ġharīb-ḳhāne kī ye udāsī ye nā-durustī nahīñ qadīmī
چہل پہل بھی کبھی یہاں تھی کبھی یہ گھر بھی سنور چکا ہے	chahal pahal bhī kabhī yahāñ thī kabhī ye ghar bhī sañvar chukā hai
یہ سینہ جس میں یہ داغ میں اب مسرتوں کا کبھی تھا مخزن	ye siina jis meñ ye daaġh meñ ab masarratoñ kā kabhī thā maḳhzan
وہ دل جو ارمان سے بھرا تھا خوشی سے اس میں ٹھہر چکا ہے	vo dil jo armān se bharā thā ḳhushī se us meñ Thahar chukā hai
غریب اکبر کے گرد کیوں میں خیال واعظ سے کوئی کہہ دے	ġharīb akbar ke gard kyuuñ meñ ḳhayāl vaa.iz se koī kah de
اسے ڈراتے ہو موت سے کیا وہ زندگی ہی سے ڈر چکا ہے	use Darāte ho maut se kyā vo zindagī hī se Dar chukā hai
حلقے نہیں ہیں زلف کے حلقے ہیں جال کے	halqe nahīñ haiñ zulf ke halqe haiñ jaal ke
ہاں اے نگاہ شوق ذرا دیکھ بھال کے	haañ ai nigāh-e-shauq zarā dekh-bhāl ke
پہنچے ہیں تا کمر جو ترے گیسوئے رسا	pahuñche haiñ tā-kamar jo tire gesū-e-rasā
معنی یہ ہیں کمر بھی برابر ہے بال کے	ma.anī ye haiñ kamar bhī barābar hai baal ke
بوس و کنار و وصل حسیناں ہے خوب شغل	bos-o-kanār-o-vasl-e-hasīnāñ hai ḳhuub shaġhl
کمتر بزرگ ہوں گے خلاف اس خیال کے	kamtar buzurg hoñge ḳhilāf is ḳhayāl ke
قامت سے تیرے صانع قدرت نے اے حسیں	qāmat se tere sāne-e-qudrat ne ai hasīñ
دکھلا دیا ہے حشر کو سانچے میں ڈھال کے	dikhlā diyā hai hashr ko sāñche meñ Dhaal ke
شان دماغ عشق کے جلوے سے یہ بڑھی	shān-e-dimāġh ishq ke jalve se ye baḌhī
رکھتا ہے ہوش بھی قدم اپنے سنبھال کے	rakhtā hai hosh bhī qadam apne sambhāl ke
زینت مقدمہ ہے مصیبت کا دہر میں	zīnat muqaddama hai musībat kā dahr meñ
سب شمع کو جلاتے ہیں سانچے میں ڈھال کے	sab sham.a ko jalāte haiñ sāñche meñ Dhaal ke
ہستی کے حق کے سامنے کیا اصل این و آں	hastī ke haq ke sāmne kyā asl-e-īn-o-āñ
پتلے یہ سب ہیں آپ کے وہم و خیال کے	putle ye sab haiñ aap ke vahm-o-ḳhayāl ke
تلوار لے کے اٹھتا ہے ہر طالب فروغ	talvār le ke uThtā hai har tālib-e-faroġh
دور فلک میں ہیں یہ اشارے ہلال کے	daur-e-falak meñ haiñ ye ishāre hilāl ke
پیچیدہ زندگی کے کرو تم مقدمے	pechīda zindagī ke karo tum muqaddame
دکھلا ہی دے گی موت نتیجہ نکال کے	dikhlā hī degī maut natīja nikāl ke
شیخ نے ناقوس کے سر میں جو خود ہی تان لی	sheḳh ne nāqūs ke sur meñ jo ḳhud hī taan lī
پھر تو یاروں نے بھجن گانے کی کھل کر ٹھان لی	phir to yāroñ ne bhajan gaane kī khul kar Thaan lī
مدتوں قائم رہیں گی اب دلوں میں گرمیاں	muddatoñ qaa.im raheñgī ab diloñ meñ garmiyāñ
میں نے فوٹو لے لیا اس نے نظر پہچان لی	maiñ ne photo le liyā us ne nazar pahchān lī
رو رہے ہیں دوست میری لاش پر بے اختیار	ro rahe haiñ dost merī laash par be-iḳhtiyār
یہ نہیں دریافت کرتے کس نے اس کی جان لی	ye nahīñ daryāft karte kis ne is kī jaan lī
میں تو انجن کی گلے بازی کا قائل ہو گیا	maiñ to engine kī gale-bāzī kā qaa.il ho gayā
رہ گئے نغمے حدی خوانوں کے ایسی تان لی	rah ga.e naġhme hudī-ḳhvānoñ ke aisī taan lī
حضرت اکبرؔ کے استقلال کا ہوں معترف	hazrat-e-'akbar' ke istiqlāl kā huuñ mo'tarif
تابہ مرگ اس پر رہے قائم جو دل میں ٹھان لی	ta-ba-marg us par rahe qaa.im jo dil meñ Thaan lī
دل ہو خراب دین پہ جو کچھ اثر پڑے	dil ho ḳharāb diin pe jo kuchh asar paḌe
اب کار عاشقی تو بہر کیف کر پڑے	ab kār-e-āshiqī to bahar-kaif kar paḌe
عشق بتاں کا دین پہ جو کچھ اثر پڑے	ishq-e-butāñ kā diin pe jo kuchh asar paḌe
اب تو نباہنا ہے جب اک کام کر پڑے	ab to nibāhnā hai jab ik kaam kar paḌe
مذہب چھڑایا عشوۂ دنیا نے شیخ سے	maz.hab chhuḌāyā ishva-e-duniyā ne shaiḳh se
دیکھی جو ریل اونٹ سے آخر اتر پڑے	dekhī jo rail uuñT se āḳhir utar paḌe
بیتابیاں نصیب نہ تھیں ورنہ ہم نشیں	betābiyāñ nasīb na thiiñ varna ham-nashīñ
یہ کیا ضرور تھا کہ انہیں پر نظر پڑے	ye kyā zarūr thā ki unhīñ par nazar paḌe
بہتر یہی ہے قصد ادھر کا کریں نہ وہ	behtar yahī hai qasd udhar kā kareñ na vo
ایسا نہ ہو کہ راہ میں دشمن کا گھر پڑے	aisā na ho ki raah meñ dushman kā ghar paḌe
ہم چاہتے ہیں میل وجود و عدم میں ہو	ham chāhte haiñ mel vajūd-o-adam meñ ho
ممکن تو ہے جو بیچ میں ان کی کمر پڑے	mumkin to hai jo beach meñ un kī kamar paḌe
دانا وہی ہے دل جو کرے آپ کا خیال	daanā vahī hai dil jo kare aap kā ḳhayāl
بینا وہی نظر ہے کہ جو آپ پر پڑے	biinā vahī nazar hai ki jo aap par paḌe
ہونی نہ چاہئے تھی محبت مگر ہوئی	honī na chāhiye thī mohabbat magar huī
پڑنا نہ چاہئے تھا غضب میں مگر پڑے	paḌnā na chāhiye thā ġhazab meñ magar paḌe
شیطان کی نہ مان جو راحت نصیب ہو	shaitān kī na maan jo rāhat-nasīb ho
اللہ کو پکار مصیبت اگر پڑے	allāh ko pukār musībat agar paḌe
اے شیخ ان بتوں کی یہ چالاکیاں تو دیکھ	ai shaiḳh un butoñ kī ye chālākiyāñ to dekh
نکلے اگر حرم سے تو اکبرؔ کے گھر پڑے	nikle agar haram se to 'akbar' ke ghar paḌe
کہاں وہ اب لطف باہمی ہے محبتوں میں بہت کمی ہے	kahāñ vo ab lutf-e-bāhamī hai mohabbatoñ meñ bahut kamī hai
چلی ہے کیسی ہوا الٰہی کہ ہر طبیعت میں برہمی ہے	chalī hai kaisī havā ilāhī ki har tabī.at meñ barhamī hai
مری وفا میں ہے کیا تزلزل مری اطاعت میں کیا کمی ہے	mirī vafā meñ hai kyā tazalzul mirī itā.at meñ kyā kamī hai
یہ کیوں نگاہیں پھری ہیں مجھ سے مزاج میں کیوں یہ برہمی ہے	ye kyuuñ nigāheñ phirī haiñ mujh se mizāj meñ kyuuñ ye barhamī hai
وہی ہے فضل خدا سے اب تک ترقی کار حسن و الفت	vahī hai fazl-e-ḳhudā se ab tak taraqqi-e-kār-e-husn o ulfat
نہ وہ ہیں مشق ستم میں قاصر نہ خون دل کی یہاں کمی ہے	na vo haiñ mashq-e-sitam meñ qāsir na ḳhūn-e-dil kī yahāñ kamī hai
عجیب جلوے ہیں ہوش دشمن کہ وہم کے بھی قدم رکے ہیں	ajiib jalve haiñ hosh dushman ki vahm ke bhī qadam ruke haiñ
عجیب منظر ہیں حیرت افزا نظر جہاں تھی وہیں تھمی ہے	ajiib manzar haiñ hairat-afzā nazar jahāñ thī vahīñ thamī hai
نہ کوئی تکریم باہمی ہے نہ پیار باقی ہے اب دلوں میں	na koī takrīm-e-bāhamī hai na pyaar baaqī hai ab diloñ meñ
یہ صرف تحریر میں ڈیر سر ہے یا جناب مکرمی ہے	ye sirf tahrīr meñ Dear sir hai yā janāb-e-mukarramī hai
کہاں کے مسلم کہاں کے ہندو بھلائی ہیں سب نے اگلی رسمیں	kahāñ ke muslim kahāñ ke hindū bhulā.ī haiñ sab ne aglī rasmeñ
عقیدے سب کے ہیں تین تیرہ نہ گیارہویں ہے نہ اسٹمی ہے	aqīde sab ke haiñ tīn-terah na gyārahvīñ hai na ashTamī hai
نظر مری اور ہی طرف ہے ہزار رنگ زمانہ بدلے	nazar mirī aur hī taraf hai hazār rañg-e-zamāna badle
ہزار باتیں بنائے ناصح جمی ہے دل میں جو کچھ جمی ہے	hazār bāteñ banā.e nāseh jamī hai dil meñ jo kuchh jamī hai
اگرچہ میں رند محترم ہوں مگر اسے شیخ سے نہ پوچھو	agarche maiñ riñd-e-mohtaram huuñ magar ise shaiḳh se na pūchho
کہ ان کے آگے تو اس زمانے میں ساری دنیا جہنمی ہے	ki un ke aage to is zamāne meñ saarī duniyā jahannamī hai
ہوائے شب بھی ہے عنبر افشاں عروج بھی ہے مہ مبیں کا	havā-e-shab bhī hai ambar-afshāñ uruuj bhī hai mah-e-mubīñ kā
نثار ہونے کی دو اجازت محل نہیں ہے نہیں نہیں کا	nisār hone kī do ijāzat mahal nahīñ hai nahīñ nahīñ kā
اگر ہو ذوق سجود پیدا ستارہ ہو اوج پر جبیں کا	agar ho zauq-e-sujūd paidā sitāra ho auj par jabīñ kā
نشان سجدہ زمین پر ہو تو فخر ہے وہ رخ زمیں کا	nishān-e-sajda zamīn par ho to faḳhr hai vo ruḳh-e-zamīñ kā
صبا بھی اس گل کے پاس آئی تو میرے دل کو ہوا یہ کھٹکا	sabā bhī us gul ke paas aa.ī to mere dil ko huā ye khaTkā
کوئی شگوفہ نہ یہ کھلائے پیام لائی نہ ہو کہیں کا	koī shagūfa na ye khilā.e payām laa.ī na ho kahīñ kā
نہ مہر و مہ پر مری نظر ہے نہ لالہ و گل کی کچھ خبر ہے	na mehr o mah par mirī nazar hai na lāla-o-gul kī kuchh ḳhabar hai
فروغ دل کے لیے ہے کافی تصور اس روئے آتشیں کا	faroġh-e-dil ke liye hai kaafī tasavvur us rū-e-ātishīñ kā
نہ علم فطرت میں تم ہو ماہر نہ ذوق طاعت ہے تم سے ظاہر	na ilm-e-fitrat meñ tum ho māhir na zauq-e-tā.at hai tum se zāhir
یہ بے اصولی بہت بری ہے تمہیں نہ رکھے گی یہ کہیں کا	ye be-usūlī bahut burī hai tumheñ na rakkhegī ye kahīñ kā
عشق بت میں کفر کا مجھ کو ادب کرنا پڑا	ishq-e-but meñ kufr kā mujh ko adab karnā paḌā
جو برہمن نے کہا آخر وہ سب کرنا پڑا	jo barhaman ne kahā āḳhir vo sab karnā paḌā
صبر کرنا فرقت محبوب میں سمجھے تھے سہل	sabr karnā furqat-e-mahbūb meñ samjhe the sahl
کھل گیا اپنی سمجھ کا حال جب کرنا پڑا	khul gayā apnī samajh kā haal jab karnā paḌā
تجربے نے حب دنیا سے سکھایا احتراز	tajrabe ne hubb-e-duniyā se sikhāyā ehtirāz
پہلے کہتے تھے فقط منہ سے اور اب کرنا پڑا	pahle kahte the faqat muñh se aur ab karnā paḌā
شیخ کی مجلس میں بھی مفلس کی کچھ پرسش نہیں	shaiḳh kī majlis meñ bhī muflis kī kuchh pursish nahīñ
دین کی خاطر سے دنیا کو طلب کرنا پڑا	diin kī ḳhātir se duniyā ko talab karnā paḌā
کیا کہوں بے خود ہوا میں کس نگاہ مست سے	kyā kahūñ be-ḳhud huā maiñ kis nigāh-e-mast se
عقل کو بھی میری ہستی کا ادب کرنا پڑا	aql ko bhī merī hastī kā adab karnā paḌā
اقتضا فطرت کا رکتا ہے کہیں اے ہم نشیں	iqtizā fitrat kā ruktā hai kahīñ ai ham-nashīñ
شیخ صاحب کو بھی آخر کار شب کرنا پڑا	shaiḳh-sāhib ko bhī āḳhir kār-e-shab karnā paḌā
عالم ہستی کو تھا مد نظر کتمان راز	ālam-e-hastī ko thā madd-e-nazar katmān-e-rāz
ایک شے کو دوسری شے کا سبب کرنا پڑا	ek shai ko dūsrī shai kā sabab karnā paḌā
شعر غیروں کے اسے مطلق نہیں آئے پسند	sher ġhairoñ ke use mutlaq nahīñ aa.e pasand
حضرت اکبرؔ کو بالآخر طلب کرنا پڑا	hazrat-e-'akbar' ko bil-āḳhir talab karnā paḌā
نہ روح مذہب نہ قلب عارف نہ شاعرانہ زبان باقی	na rūh-e-maz.hab na qalb-e-ārif na shā.irāna zabān baaqī
زمیں ہماری بدل گئی ہے اگرچہ ہے آسمان باقی	zamīñ hamārī badal ga.ī hai agarche hai āsmān baaqī
شب گزشتہ کے ساز و ساماں کے اب کہاں ہیں نشان باقی	shab-e-guzishta ke saaz o sāmāñ ke ab kahāñ haiñ nishān baaqī
زبان شمع سحر پہ حسرت کی رہ گئی داستان باقی	zabān-e-shama-e-sahar pe hasrat kī rah ga.ī dāstān baaqī
جو ذکر آتا ہے آخرت کا تو آپ ہوتے ہیں صاف منکر	jo zikr aatā hai āḳhirat kā to aap hote haiñ saaf munkir
خدا کی نسبت بھی دیکھتا ہوں یقین رخصت گمان باقی	ḳhudā kī nisbat bhī dekhtā huuñ yaqīn ruḳhsat gumān baaqī
فضول ہے ان کی بد دماغی کہاں ہے فریاد اب لبوں پر	fuzūl hai un kī bad-dimāġhī kahāñ hai fariyād ab laboñ par
یہ وار پر وار اب عبث ہیں کہاں بدن میں ہے جان باقی	ye vaar par vaar ab abas haiñ kahāñ badan meñ hai jaan baaqī
میں اپنے مٹنے کے غم میں نالاں ادھر زمانہ ہے شاد و خنداں	maiñ apne miTne ke ġham meñ nālāñ udhar zamāna hai shaad o ḳhandāñ
اشارہ کرتی ہے چشم دوراں جو آن باقی جہان باقی	ishāra kartī hai chashm-e-daurāñ jo aan baaqī jahān baaqī
اسی لیے رہ گئی ہیں آنکھیں کہ میرے مٹنے کا رنگ دیکھیں	isī liye rah ga.ī haiñ āñkheñ ki mere miTne kā rañg dekheñ
سنوں وہ باتیں جو ہوش اڑائیں اسی لیے ہیں یہ کان باقی	sunūñ vo bāteñ jo hosh uḌā.eñ isī liye haiñ ye kaan baaqī
تعجب آتا ہے طفل دل پر کہ ہو گیا مست نظم اکبرؔ	ta.ajjub aatā hai tifl-e-dil par ki ho gayā mast-e-nazm-e-'akbar'
ابھی مڈل پاس تک نہیں ہے بہت سے ہیں امتحان باقی	abhī middle paas tak nahīñ hai bahut se haiñ imtihān baaqī
وہ ہوا نہ رہی وہ چمن نہ رہا وہ گلی نہ رہی وہ حسیں نہ رہے	vo havā na rahī vo chaman na rahā vo galī na rahī vo hasīñ na rahe
وہ فلک نہ رہا وہ سماں نہ رہا وہ مکاں نہ رہے وہ مکیں نہ رہے	vo falak na rahā vo samāñ na rahā vo makāñ na rahe vo makīñ na rahe
وہ گلوں میں گلوں کی سی بو نہ رہی وہ عزیزوں میں لطف کی خو نہ رہی	vo guloñ meñ guloñ kī sī bū na rahī vo azīzoñ meñ lutf kī ḳhū na rahī
وہ حسینوں میں رنگ وفا نہ رہا کہیں اور کی کیا وہ ہمیں نہ رہے	vo hasīnoñ meñ rañg-e-vafā na rahā kaheñ aur kī kyā vo hamīñ na rahe
نہ وہ آن رہی نہ امنگ رہی نہ وہ رندی و زہد کی جنگ رہی	na vo aan rahī na umañg rahī na vo rindī o zohd kī jañg rahī
سوئے قبلہ نگاہوں کے رخ نہ رہے اور در پہ نقش جبیں نہ رہے	sū-e-qibla nigāhoñ ke ruḳh na rahe aur dar pe naqsh-e-jabīñ na rahe
نہ وہ جام رہے نہ وہ مست رہے نہ فدائی عہد الست رہے	na vo jaam rahe na vo mast rahe na fidā.i-e-ahd-e-alast rahe
وہ طریقۂ کار جہاں نہ رہا وہ مشاغل رونق دیں نہ رہے	vo tarīqa-e-kār-e-jahāñ na rahā vo mashāġhil-e-raunaq-e-dīñ na rahe
ہمیں لاکھ زمانہ لبھائے تو کیا نئے رنگ جو چرخ دکھائے تو کیا	hameñ laakh zamāna lubhā.e to kyā na.e rañg jo charḳh dikhā.e to kyā
یہ محال ہے اہل وفا کے لیے غم ملت و الفت دیں نہ رہے	ye muhāl hai ahl-e-vafā ke liye ġham-e-millat o ulfat-e-dīñ na rahe
ترے کوچۂ زلف میں دل ہے مرا اب اسے میں سمجھتا ہوں دام بلا	tire kūcha-e-zulf meñ dil hai mirā ab use maiñ samajhtā huuñ dām-e-balā
یہ عجیب ستم ہے عجیب جفا کہ یہاں نہ رہے تو کہیں نہ رہے	ye ajiib sitam hai ajiib jafā ki yahāñ na rahe to kahīñ na rahe
یہ تمہارے ہی دم سے ہے بزم طرب ابھی جاؤ نہ تم نہ کرو یہ غضب	ye tumhāre hī dam se hai bazm-e-tarab abhī jaao na tum na karo ye ġhazab
کوئی بیٹھ کے لطف اٹھائے گا کیا کہ جو رونق بزم تمہیں نہ رہے	koī baiTh ke lutf uThā.egā kyā ki jo raunaq-e-bazm tumhīñ na rahe
جو تھیں چشم فلک کی بھی نور نظر وہی جن پہ نثار تھے شمس و قمر	jo thiiñ chashm-e-falak kī bhī nūr-e-nazar vahī jin pe nisār the shams o qamar
سو اب ایسی مٹی ہیں وہ انجمنیں کہ نشان بھی ان کے کہیں نہ رہے	so ab aisī miTī haiñ vo anjuman.en ki nishān bhī un ke kahīñ na rahe
وہی صورتیں رہ گئیں پیش نظر جو زمانہ کو پھیریں ادھر سے ادھر	vahī sūrateñ rah ga.iiñ pesh-e-nazar jo zamāne ko phereñ idhar se udhar
مگر ایسے جمال جہاں آرا جو تھے رونق روئے زمیں نہ رہے	magar aise jamāl-e-jahāñ-ārā jo the raunaq-e-rū-e-zamīñ na rahe
غم و رنج میں اکبرؔ اگر ہے گھرا تو سمجھ لے کہ رنج کو بھی ہے فنا	ġham o rañj meñ 'akbar' agar hai ghirā to samajh le ki rañj ko bhī hai fanā
کسی شے کو نہیں ہے جہاں میں بقا وہ زیادہ ملول و حزیں نہ رہے	kisī shai ko nahīñ hai jahāñ meñ baqā vo ziyāda malūl o hazīñ na rahe
کیا جانیے سید تھے حق آگاہ کہاں تک	kyā jāniye sayyad the haq āgāh kahāñ tak
سمجھے نہ کہ سیدھی ہے مری راہ کہاں تک	samjhe na ki sīdhī hai mirī raah kahāñ tak
منطق بھی تو اک چیز ہے اے قبلہ و کعبہ	mantiq bhī to ik chiiz hai ai qibla o kaaba
دے سکتی ہے کام آپ کی واللہ کہاں تک	de saktī hai kaam aap kī vallāh kahāñ tak
افلاک تو اس عہد میں ثابت ہوئے معدوم	aflāk to is ahd meñ sābit hue mādūm
اب کیا کہوں جاتی ہے مری آہ کہاں تک	ab kyā kahūñ jaatī hai mirī aah kahāñ tak
کچھ صنعت و حرفت پہ بھی لازم ہے توجہ	kuchh san.at o hirfat pe bhī lāzim hai tavajjoh
آخر یہ گورنمنٹ سے تنخواہ کہاں تک	āḳhir ye government se tanḳhvāh kahāñ tak
مرنا بھی ضروری ہے خدا بھی ہے کوئی چیز	marnā bhī zarūrī hai ḳhudā bhī hai koī chiiz
اے حرص کے بندو ہوس جاہ کہاں تک	ai hirs ke bando havas-e-jāh kahāñ tak
تحسین کے لائق ترا ہر شعر ہے اکبرؔ	tahsīn ke laa.eq tirā har sher hai 'akbar'
احباب کریں بزم میں اب واہ کہاں تک	ahbāb kareñ bazm meñ ab vaah kahāñ tak
غمزہ نہیں ہوتا کہ اشارا نہیں ہوتا	ġhamza nahīñ hotā ki ishārā nahīñ hotā
آنکھ ان سے جو ملتی ہے تو کیا کیا نہیں ہوتا	aañkh un se jo miltī hai to kyā kyā nahīñ hotā
جلوہ نہ ہو معنی کا تو صورت کا اثر کیا	jalva na ho ma.anī kā to sūrat kā asar kyā
بلبل گل تصویر کا شیدا نہیں ہوتا	bulbul gul-e-tasvīr kā shaidā nahīñ hotā
اللہ بچائے مرض عشق سے دل کو	allāh bachā.e maraz-e-ishq se dil ko
سنتے ہیں کہ یہ عارضہ اچھا نہیں ہوتا	sunte haiñ ki ye āriza achchhā nahīñ hotā
تشبیہ ترے چہرے کو کیا دوں گل تر سے	tashbīh tire chehre ko kyā duuñ gul-e-tar se
ہوتا ہے شگفتہ مگر اتنا نہیں ہوتا	hotā hai shagufta magar itnā nahīñ hotā
میں نزع میں ہوں آئیں تو احسان ہے ان کا	maiñ naza.a meñ huuñ aa.eñ to ehsān hai un kā
لیکن یہ سمجھ لیں کہ تماشا نہیں ہوتا	lekin ye samajh leñ ki tamāshā nahīñ hotā
ہم آہ بھی کرتے ہیں تو ہو جاتے ہیں بدنام	ham aah bhī karte haiñ to ho jaate haiñ badnām
وہ قتل بھی کرتے ہیں تو چرچا نہیں ہوتا	vo qatl bhī karte haiñ to charchā nahīñ hotā
ختم کیا صبا نے رقص گل پہ نثار ہو چکی	ḳhatm kiyā sabā ne raqs gul pe nisār ho chukī
جوش نشاط ہو چکا صوت ہزار ہو چکی	josh-e-nashāt ho chukā saut-e-hazār ho chukī
رنگ بنفشہ مٹ گیا سنبل تر نہیں رہا	rañg-e-banafsha miT gayā sumbul-e-tar nahīñ rahā
صحن چمن میں زینت نقش و نگار ہو چکی	sehn-e-chaman meñ zīnat-e-naqsh-o-nigār ho chukī
مستی لالہ اب کہاں اس کا پیالہ اب کہاں	masti-e-lāla ab kahāñ us kā pyāla ab kahāñ
دور طرب گزر گیا آمد یار ہو چکی	daur-e-tarab guzar gayā āmad-e-yār ho chukī
رت وہ جو تھی بدل گئی آئی بس اور نکل گئی	rut vo jo thī badal ga.ī aa.ī bas aur nikal ga.ī
تھی جو ہوا میں نکہت مشک تتار ہو چکی	thī jo havā meñ nik.hat-e-mushk-e-tatār ho chukī
اب تک اسی روش پہ ہے اکبرؔ مست و بے خبر	ab tak usī ravish pe hai 'akbar'-e-mast-o-be-ḳhabar
کہہ دے کوئی عزیز من فصل بہار ہو چکی	kah de koī azīz-e-man fasl-e-bahār ho chukī
آنکھیں مجھے تلووں سے وہ ملنے نہیں دیتے	āñkheñ mujhe talvoñ se vo malne nahīñ dete
ارمان مرے دل کے نکلنے نہیں دیتے	armān mire dil ke nikalne nahīñ dete
خاطر سے تری یاد کو ٹلنے نہیں دیتے	ḳhātir se tirī yaad ko Talne nahīñ dete
سچ ہے کہ ہمیں دل کو سنبھلنے نہیں دیتے	sach hai ki hamīñ dil ko sambhalne nahīñ dete
کس ناز سے کہتے ہیں وہ جھنجھلا کے شب وصل	kis naaz se kahte haiñ vo jhuñjhlā ke shab-e-vasl
تم تو ہمیں کروٹ بھی بدلنے نہیں دیتے	tum to hameñ karvaT bhī badalne nahīñ dete
پروانوں نے فانوس کو دیکھا تو یہ بولے	parvānoñ ne fānūs ko dekhā to ye bole
کیوں ہم کو جلاتے ہو کہ جلنے نہیں دیتے	kyuuñ ham ko jalāte ho ki jalne nahīñ dete
حیران ہوں کس طرح کروں عرض تمنا	hairān huuñ kis tarah karūñ arz-e-tamannā
دشمن کو تو پہلو سے وہ ٹلنے نہیں دیتے	dushman ko to pahlū se vo Talne nahīñ dete
دل وہ ہے کہ فریاد سے لبریز ہے ہر وقت	dil vo hai ki fariyād se labrez hai har vaqt
ہم وہ ہیں کہ کچھ منہ سے نکلنے نہیں دیتے	ham vo haiñ ki kuchh muñh se nikalne nahīñ dete
گرمئ محبت میں وہ ہیں آہ سے مانع	garmi-e-mohabbat meñ vo haiñ aah se māne.a
پنکھا نفس سرد کا جھلنے نہیں دیتے	pañkhā nafas-e-sard kā jhalne nahīñ dete
بے تکلف بوسۂ زلف چلےپا لیجئے	be-takalluf bosa-e-zulf-e-chalīpā lījiye
نقد دل موجود ہے پھر کیوں نہ سودا لیجئے	naqd-e-dil maujūd hai phir kyuuñ na saudā lījiye
دل تو پہلے لے چکے اب جان کے خواہاں ہیں آپ	dil to pahle le chuke ab jaan ke ḳhvāhāñ haiñ aap
اس میں بھی مجھ کو نہیں انکار اچھا لیجئے	is meñ bhī mujh ko nahīñ inkār achchhā lījiye
پاؤں پکڑ کر کہتی ہے زنجیر زنداں میں رہو	paañv pakaḌ kar kahtī hai zanjīr-e-zindāñ meñ raho
وحشت دل کا ہے ایما راہ صحرا لیجئے	vahshat-e-dil kā hai iimā rāh-e-sahrā lījiye
غیر کو تو کر کے ضد کرتے ہیں کھانے میں شریک	ġhair ko to kar ke zid karte haiñ khāne meñ sharīk
مجھ سے کہتے ہیں اگر کچھ بھوک ہو کھا لیجئے	mujh se kahte haiñ agar kuchh bhuuk ho khā lījiye
خوش نما چیزیں ہیں بازار جہاں میں بے شمار	ḳhush-numā chīzeñ haiñ bāzār-e-jahāñ meñ be-shumār
ایک نقد دل سے یارب مول کیا کیا لیجئے	ek naqd-e-dil se yā-rab mol kyā kyā lījiye
کشتہ آخر آتش فرقت سے ہونا ہے مجھے	kushta āḳhir ātish-e-furqat se honā hai mujhe
اور چندے صورت سیماب تڑپا لیجئے	aur chande sūrat-e-sīmāb taḌpā lījiye
فصل گل کے آتے ہی اکبرؔ ہوئے بے ہوش آپ	fasl-e-gul ke aate hī 'akbar' hue behosh aap
کھولیے آنکھوں کو صاحب جام صہبا لیجئے	kholiye āñkhoñ ko sāhab jām-e-sahbā lījiye
آہ جو دل سے نکالی جائے گی	aah jo dil se nikālī jā.egī
کیا سمجھتے ہو کہ خالی جائے گی	kyā samajhte ho ki ḳhālī jā.egī
اس نزاکت پر یہ شمشیر جفا	is nazākat par ye shamshīr-e-jafā
آپ سے کیوں کر سنبھالی جائے گی	aap se kyūñkar sambhālī jā.egī
کیا غم دنیا کا ڈر مجھ رند کو	kyā ġham-e-duniyā kā Dar mujh riñd ko
اور اک بوتل چڑھا لی جائے گی	aur ik botal chaḌhā lī jā.egī
شیخ کی دعوت میں مے کا کام کیا	shaiḳh kī dāvat meñ mai kā kaam kyā
احتیاطاً کچھ منگا لی جائے گی	ehtiyātan kuchh mañgā lī jā.egī
یاد ابرو میں ہے اکبرؔ محو یوں	yād-e-abrū meñ hai 'akbar' mahv yuuñ
کب تری یہ کج خیالی جائے گی	kab tirī ye kaj-ḳhayālī jā.egī
ضد ہے انہیں پورا مرا ارماں نہ کریں گے	zid hai unheñ puurā mirā armāñ na kareñge
منہ سے جو نہیں نکلی ہے اب ہاں نہ کریں گے	muñh se jo nahīñ niklī hai ab haañ na kareñge
کیوں زلف کا بوسہ مجھے لینے نہیں دیتے	kyuuñ zulf kā bosa mujhe lene nahīñ dete
کہتے ہیں کہ واللہ پریشاں نہ کریں گے	kahte haiñ ki vallāh pareshāñ na kareñge
ہے ذہن میں اک بات تمہارے متعلق	hai zehan meñ ik baat tumhāre muta.alliq
خلوت میں جو پوچھو گے تو پنہاں نہ کریں گے	ḳhalvat meñ jo pūchhoge to pinhāñ na kareñge
واعظ تو بناتے ہیں مسلمان کو کافر	vaa.iz to banāte haiñ musalmān ko kāfir
افسوس یہ کافر کو مسلماں نہ کریں گے	afsos ye kāfir ko musalmāñ na kareñge
کیوں شکر گزاری کا مجھے شوق ہے اتنا	kyuuñ shukr-guzārī kā mujhe shauq hai itnā
سنتا ہوں وہ مجھ پر کوئی احساں نہ کریں گے	suntā huuñ vo mujh par koī ehsāñ na kareñge
دیوانہ نہ سمجھے ہمیں وہ سمجھے شرابی	dīvāna na samjhe hameñ vo samjhe sharābī
اب چاک کبھی جیب و گریباں نہ کریں گے	ab chaak kabhī jeb o garebāñ na kareñge
وہ جانتے ہیں غیر مرے گھر میں ہے مہماں	vo jānte haiñ ġhair mire ghar meñ hai mehmāñ
آئیں گے تو مجھ پر کوئی احساں نہ کریں گے	ā.eñge to mujh par koī ehsāñ na kareñge
دنیا میں ہوں دنیا کا طلب گار نہیں ہوں	duniyā meñ huuñ duniyā kā talabgār nahīñ huuñ
بازار سے گزرا ہوں خریدار نہیں ہوں	bāzār se guzrā huuñ ḳharīdār nahīñ huuñ
زندہ ہوں مگر زیست کی لذت نہیں باقی	zinda huuñ magar ziist kī lazzat nahīñ baaqī
ہر چند کہ ہوں ہوش میں ہشیار نہیں ہوں	har-chand ki huuñ hosh meñ hushyār nahīñ huuñ
اس خانۂ ہستی سے گزر جاؤں گا بے لوث	is ḳhāna-e-hastī se guzar jā.ūñgā be-laus
سایہ ہوں فقط نقش بہ دیوار نہیں ہوں	saaya huuñ faqat naqsh-ba-dīvār nahīñ huuñ
افسردہ ہوں عبرت سے دوا کی نہیں حاجت	afsurda huuñ ibrat se davā kī nahīñ hājat
غم کا مجھے یہ ضعف ہے بیمار نہیں ہوں	ġham kā mujhe ye zo.af hai bīmār nahīñ huuñ
وہ گل ہوں خزاں نے جسے برباد کیا ہے	vo gul huuñ ḳhizāñ ne jise barbād kiyā hai
الجھوں کسی دامن سے میں وہ خار نہیں ہوں	uljhūñ kisī dāman se maiñ vo ḳhaar nahīñ huuñ
یا رب مجھے محفوظ رکھ اس بت کے ستم سے	yā rab mujhe mahfūz rakh us but ke sitam se
میں اس کی عنایت کا طلب گار نہیں ہوں	maiñ us kī ināyat kā talabgār nahīñ huuñ
گو دعوی تقوی نہیں درگاہ خدا میں	go dāva-e-taqvā nahīñ dargāh-e-ḳhudā meñ
بت جس سے ہوں خوش ایسا گنہ گار نہیں ہوں	but jis se hoñ ḳhush aisā gunahgār nahīñ huuñ
افسردگی و ضعف کی کچھ حد نہیں اکبرؔ	afsurdagī o zo.af kī kuchh had nahīñ 'akbar'
کافر کے مقابل میں بھی دیں دار نہیں ہوں	kāfir ke muqābil meñ bhī dīñ-dār nahīñ huuñ
جہاں میں حال مرا اس قدر زبون ہوا	jahāñ meñ haal mirā is qadar zabūn huā
کہ مجھ کو دیکھ کے بسمل کو بھی سکون ہوا	ki mujh ko dekh ke bismil ko bhī sukūn huā
غریب دل نے بہت آرزوئیں پیدا کیں	ġharīb dil ne bahut ārzūeñ paidā kiiñ
مگر نصیب کا لکھا کہ سب کا خون ہوا	magar nasīb kā likkhā ki sab kā ḳhuun huā
وہ اپنے حسن سے واقف میں اپنی عقل سے سیر	vo apne husn se vāqif maiñ apnī aql se sair
انہوں نے ہوش سنبھالا مجھے جنون ہوا	unhoñ ne hosh sambhālā mujhe junūn huā
امید چشم مروت کہاں رہی باقی	ummīd-e-chashm-e-muravvat kahāñ rahī baaqī
ذریعہ باتوں کا جب صرف ٹیلیفون ہوا	zarīya bātoñ kā jab sirf telephone huā
نگاہ گرم کرسمس میں بھی رہی ہم پر	nigāh-e-garm christmas meñ bhī rahī ham par
ہمارے حق میں دسمبر بھی ماہ جون ہوا	hamāre haq meñ december bhī māh-e-june huā
دل مایوس میں وہ شورشیں برپا نہیں ہوتیں	dil-e-māyūs meñ vo shorisheñ barpā nahīñ hotīñ
امیدیں اس قدر ٹوٹیں کہ اب پیدا نہیں ہوتیں	umīdeñ is qadar TūTīñ ki ab paidā nahīñ hotīñ
مری بیتابیاں بھی جزو ہیں اک میری ہستی کی	mirī betābiyāñ bhī juzv haiñ ik merī hastī kī
یہ ظاہر ہے کہ موجیں خارج از دریا نہیں ہوتیں	ye zāhir hai ki maujeñ ḳhārij az dariyā nahīñ hotīñ
وہی پریاں ہیں اب بھی راجا اندر کے اکھاڑے میں	vahī pariyāñ haiñ ab bhī raajā indar ke akhāḌe meñ
مگر شہزادۂ گلفام پر شیدا نہیں ہوتیں	magar shahzāda-e-gulfām par shaidā nahīñ hotīñ
یہاں کی عورتوں کو علم کی پروا نہیں بے شک	yahāñ kī auratoñ ko ilm kī parvā nahīñ be-shak
مگر یہ شوہروں سے اپنے بے پروا نہیں ہوتیں	magar ye shauharoñ se apne be-parvā nahīñ hotīñ
تعلق دل کا کیا باقی میں رکھوں بزم دنیا سے	ta.alluq dil kā kyā baaqī maiñ rakkhūñ bazm-e-duniyā se
وہ دل کش صورتیں اب انجمن آرا نہیں ہوتیں	vo dilkash sūrateñ ab anjuman-ārā nahīñ hotīñ
ہوا ہوں اس قدر افسردہ رنگ باغ ہستی سے	huā huuñ is qadar afsurda rañg-e-bāġh-e-hastī se
ہوائیں فصل گل کی بھی نشاط افزا نہیں ہوتیں	havā.eñ fasl-e-gul kī bhī nashāt-afzā nahīñ hotīñ
قضا کے سامنے بے کار ہوتے ہیں حواس اکبرؔ	qazā ke sāmne be-kār hote haiñ havās 'akbar'
کھلی ہوتی ہیں گو آنکھیں مگر بینا نہیں ہوتیں	khulī hotī haiñ go āñkheñ magar biinā nahīñ hotīñ
فلسفی کو بحث کے اندر خدا ملتا نہیں	falsafī ko bahs ke andar ḳhudā miltā nahīñ
ڈور کو سلجھا رہا ہے اور سرا ملتا نہیں	Dor ko suljhā rahā hai aur sirā miltā nahīñ
معرفت خالق کی عالم میں بہت دشوار ہے	ma.arifat ḳhāliq kī aalam meñ bahut dushvār hai
شہر تن میں جب کہ خود اپنا پتا ملتا نہیں	shahr-e-tan meñ jab ki ḳhud apnā patā miltā nahīñ
غافلوں کے لطف کو کافی ہے دنیاوی خوشی	ġhāfiloñ ke lutf ko kaafī hai duniyāvī ḳhushī
عاقلوں کو بے غم عقبیٰ مزا ملتا نہیں	āqiloñ ko be-ġham-e-uqbā mazā miltā nahīñ
کشتئ دل کی الٰہی بحر ہستی میں ہو خیر	kashti-e-dil kī ilāhī bahr-e-hastī meñ ho ḳhair
ناخدا ملتے ہیں لیکن با خدا ملتا نہیں	nāḳhudā milte haiñ lekin bā-ḳhudā miltā nahīñ
غافلوں کو کیا سناؤں داستان عشق یار	ġhāfiloñ ko kyā sunā.ūñ dāstān-e-ishq-e-yār
سننے والے ملتے ہیں درد آشنا ملتا نہیں	sunñe vaale milte haiñ dard-āshnā miltā nahīñ
زندگانی کا مزا ملتا تھا جن کی بزم میں	zindagānī kā mazā miltā thā jin kī bazm meñ
ان کی قبروں کا بھی اب مجھ کو پتا ملتا نہیں	un kī qabroñ kā bhī ab mujh ko patā miltā nahīñ
صرف ظاہر ہو گیا سرمایۂ زیب و صفا	sirf zāhir ho gayā sarmāya-e-zeb-o-safā
کیا تعجب ہے جو باطن با صفا ملتا نہیں	kyā ta.ajjub hai jo bātin bā-safā miltā nahīñ
پختہ طبعوں پر حوادث کا نہیں ہوتا اثر	puḳhta tabaoñ par havādis kā nahīñ hotā asar
کوہساروں میں نشان نقش پا ملتا نہیں	kohsāroñ meñ nishān-e-naqsh-e-pā miltā nahīñ
شیخ صاحب برہمن سے لاکھ برتیں دوستی	shaiḳh-sāhib barhaman se laakh barteñ dostī
بے بھجن گائے تو مندر سے ٹکا ملتا نہیں	be-bhajan gaa.e to mandir se Tikā miltā nahīñ
جس پہ دل آیا ہے وہ شیریں ادا ملتا نہیں	jis pe dil aayā hai vo shīrīñ-adā miltā nahīñ
زندگی ہے تلخ جینے کا مزا ملتا نہیں	zindagī hai talḳh jiine kā mazā miltā nahīñ
لوگ کہتے ہیں کہ بد نامی سے بچنا چاہئے	log kahte haiñ ki bad-nāmī se bachnā chāhiye
کہہ دو بے اس کے جوانی کا مزا ملتا نہیں	keh do be us ke javānī kā mazā miltā nahīñ
اہل ظاہر جس قدر چاہیں کریں بحث و جدال	ahl-e-zāhir jis qadar chāheñ kareñ bahs-o-jidāl
میں یہ سمجھا ہوں خودی میں تو خدا ملتا نہیں	maiñ ye samjhā huuñ ḳhudī meñ to ḳhudā miltā nahīñ
چل بسے وہ دن کہ یاروں سے بھری تھی انجمن	chal base vo din ki yāroñ se bharī thī anjuman
ہائے افسوس آج صورت آشنا ملتا نہیں	haa.e afsos aaj sūrat-āshnā miltā nahīñ
منزل عشق و توکل منزل اعزاز ہے	manzil-e-ishq-o-tavakkul manzil-e-ezāz hai
شاہ سب بستے ہیں یاں کوئی گدا ملتا نہیں	shaah sab baste haiñ yaañ koī gadā miltā nahīñ
بار تکلیفوں کا مجھ پر بار احساں سے ہے سہل	baar taklīfoñ kā mujh par bār-e-ehsāñ se hai sahl
شکر کی جا ہے اگر حاجت روا ملتا نہیں	shukr kī jā hai agar hājat-ravā miltā nahīñ
چاندنی راتیں بہار اپنی دکھاتی ہیں تو کیا	chāñdnī rāteñ bahār apnī dikhātī haiñ to kyā
بے ترے مجھ کو تو لطف اے مہ لقا ملتا نہیں	be tire mujh ko to lutf ai mah-laqā miltā nahīñ
معنیٔ دل کا کرے اظہار اکبرؔ کس طرح	ma.anī-e-dil kā kare iz.hār 'akbar' kis tarah
لفظ موزوں بہر کشف مدعا ملتا نہیں	lafz mauzūñ bahr-e-kashf-e-mudda.ā miltā nahīñ
اپنے پہلو سے وہ غیروں کو اٹھا ہی نہ سکے	apne pahlū se vo ġhairoñ ko uThā hī na sake
ان کو ہم قصۂ غم اپنا سنا ہی نہ سکے	un ko ham qissa-e-ġham apnā sunā hī na sake
ذہن میرا وہ قیامت کہ دو عالم پہ محیط	zehan merā vo qayāmat ki do-ālam pe muhīt
آپ ایسے کہ مرے ذہن میں آ ہی نہ سکے	aap aaise ki mire zehan meñ aa hī na sake
دیکھ لیتے جو انہیں تو مجھے رکھتے معذور	dekh lete jo unheñ to mujhe rakhte ma.azūr
شیخ صاحب مگر اس بزم میں جا ہی نہ سکے	shaiḳh-sāhib magar us bazm meñ jā hī na sake
عقل مہنگی ہے بہت عشق خلاف تہذیب	aql mahñgī hai bahut ishq ḳhilāf-e-tahzīb
دل کو اس عہد میں ہم کام میں لا ہی نہ سکے	dil ko is ahd meñ ham kaam meñ lā hī na sake
ہم تو خود چاہتے تھے چین سے بیٹھیں کوئی دم	ham to ḳhud chāhte the chain se baiTheñ koī dam
آپ کی یاد مگر دل سے بھلا ہی نہ سکے	aap kī yaad magar dil se bhulā hī na sake
عشق کامل ہے اسی کا کہ پتنگوں کی طرح	ishq kāmil hai usī kā ki patañgoñ kī tarah
تاب نظارۂ معشوق کی لا ہی نہ سکے	taab nazzāra-e-ma.asūq kī lā hī na sake
دام ہستی کی بھی ترکیب عجب رکھی ہے	dām-e-hastī kī bhī tarkīb ajab rakkhī hai
جو پھنسے اس میں وہ پھر جان بچا ہی نہ سکے	jo phañse us meñ vo phir jaan bachā hī na sake
مظہر جلوۂ جاناں ہے ہر اک شے اکبرؔ	maz.har-e-jalva-e-jānāñ hai har ik shai 'akbar'
بے ادب آنکھ کسی سمت اٹھا ہی نہ سکے	be-adab aañkh kisī samt uThā hī na sake
ایسی منطق سے تو دیوانگی بہتر اکبرؔ	aisī mantiq se to dīvāngī behtar 'akbar'
کہ جو خالق کی طرف دل کو جھکا ہی نہ سکے	ki jo ḳhāliq kī taraf dil ko jhukā hī na sake
انہیں نگاہ ہے اپنے جمال ہی کی طرف	unheñ nigāh hai apne jamāl hī kī taraf
نظر اٹھا کے نہیں دیکھتے کسی کی طرف	nazar uThā ke nahīñ dekhte kisī kī taraf
توجہ اپنی ہو کیا فن شاعری کی طرف	tavajjoh apnī ho kyā fann-e-shā.irī kī taraf
نظر ہر ایک کی جاتی ہے عیب ہی کی طرف	nazar har ek kī jaatī hai aib hī kī taraf
لکھا ہوا ہے جو رونا مرے مقدر میں	likhā huā hai jo ronā mire muqaddar meñ
خیال تک نہیں جاتا کبھی ہنسی کی طرف	ḳhayāl tak nahīñ jaatā kabhī hañsī kī taraf
تمہارا سایہ بھی جو لوگ دیکھ لیتے ہیں	tumhārā saaya bhī jo log dekh lete haiñ
وہ آنکھ اٹھا کے نہیں دیکھتے پری کی طرف	vo aañkh uThā ke nahīñ dekhte parī kī taraf
بلا میں پھنستا ہے دل مفت جان جاتی ہے	balā meñ phañstā hai dil muft jaan jaatī hai
خدا کسی کو نہ لے جائے اس گلی کی طرف	ḳhudā kisī ko na le jaa.e us galī kī taraf
کبھی جو ہوتی ہے تکرار غیر سے ہم سے	kabhī jo hotī hai takrār ġhair se ham se
تو دل سے ہوتے ہو در پردہ تم اسی کی طرف	to dil se hote ho dar-parda tum usī kī taraf
نگاہ پڑتی ہے ان پر تمام محفل کی	nigāh paḌtī hai un par tamām mahfil kī
وہ آنکھ اٹھا کے نہیں دیکھتے کسی کی طرف	vo aañkh uThā ke nahīñ dekhte kisī kī taraf
نگاہ اس بت خود بیں کی ہے مرے دل پر	nigāh us but-e-ḳhud-bīñ kī hai mire dil par
نہ آئنہ کی طرف ہے نہ آرسی کی طرف	na aa.ine kī taraf hai na aarsī kī taraf
قبول کیجیئے للہ تحفۂ دل کو	qubūl kījiye lillāh tohfa-e-dil ko
نظر نہ کیجیئے اس کی شکستگی کی طرف	nazar na kījiye is kī shikastagī kī taraf
یہی نظر ہے جو اب قاتل زمانہ ہوئی	yahī nazar hai jo ab qātil-e-zamāna huī
یہی نظر ہے کہ اٹھتی نہ تھی کسی کی طرف	yahī nazar hai ki uThtī na thī kisī kī taraf
غریب خانہ میں للٰلہ دو گھڑی بیٹھو	ġharīb-ḳhāna meñ lillāh do-ghaḌī baiTho
بہت دنوں میں تم آئے ہو اس گلی کی طرف	bahut dinoñ meñ tum aa.e ho is galī kī taraf
ذرا سی دیر ہی ہو جائے گی تو کیا ہوگا	zarā sī der hī ho jā.egī to kyā hogā
گھڑی گھڑی نہ اٹھاؤ نظر گھڑی کی طرف	ghaḌī ghaḌī na uThāo nazar ghaḌī kī taraf
جو گھر میں پوچھے کوئی خوف کیا ہے کہہ دینا	jo ghar meñ pūchhe koī ḳhauf kyā hai kah denā
چلے گئے تھے ٹہلتے ہوئے کسی کی طرف	chale ga.e the Tahalte hue kisī kī taraf
ہزار جلوۂ حسن بتاں ہو اے اکبرؔ	hazār jalva-e-husn-e-butāñ ho ai 'akbar'
تم اپنا دھیان لگائے رہو اسی کی طرف	tum apnā dhyān lagā.e raho usī kī taraf
رنگ شراب سے مری نیت بدل گئی	rañg-e-sharāb se mirī niyyat badal ga.ī
واعظ کی بات رہ گئی ساقی کی چل گئی	vaa.iz kī baat rah ga.ī saaqī kī chal ga.ī
طیار تھے نماز پہ ہم سن کے ذکر حور	tayyār the namāz pe ham sun ke zikr-e-hūr
جلوہ بتوں کا دیکھ کے نیت بدل گئی	jalva butoñ kā dekh ke niyyat badal ga.ī
مچھلی نے ڈھیل پائی ہے لقمے پہ شاد ہے	machhlī ne Dhiil paa.ī hai luqme pe shaad hai
صیاد مطمئن ہے کہ کانٹا نگل گئی	sayyād mutma.in hai ki kāñTā nigal ga.ī
چمکا ترا جمال جو محفل میں وقت شام	chamkā tirā jamāl jo mahfil meñ vaqt-e-shām
پروانہ بیقرار ہوا شمع جل گئی	parvāna be-qarār huā sham.a jal ga.ī
عقبیٰ کی باز پرس کا جاتا رہا خیال	uqbā kī bāz-purs kā jaatā rahā ḳhayāl
دنیا کی لذتوں میں طبیعت بہل گئی	duniyā kī lazzatoñ meñ tabī.at bahal ga.ī
حسرت بہت ترقیٔ دختر کی تھی انہیں	hasrat bahut taraqqī-e-duḳhtar kī thī unheñ
پردہ جو اٹھ گیا تو وہ آخر نکل گئی	parda jo uTh gayā to vo āḳhir nikal ga.ī
بے کیف دل ہے اور جیے جا رہا ہوں میں	be-kaif dil hai aur jiye jā rahā huuñ maiñ
خالی ہے شیشہ اور پیے جا رہا ہوں میں	ḳhālī hai shīsha aur piye jā rahā huuñ maiñ
پیہم جو آہ آہ کیے جا رہا ہوں میں	paiham jo aah aah kiye jā rahā huuñ maiñ
دولت ہے غم زکوٰۃ دئیے جا رہا ہوں میں	daulat hai ġham zakāt diye jā rahā huuñ maiñ
مجبوری کمال محبت تو دیکھنا	majbūri-e-kamāl-e-mohabbat to dekhnā
جینا نہیں قبول جیے جا رہا ہوں میں	jiinā nahīñ qubūl jiye jā rahā huuñ maiñ
وہ دل کہاں ہے اب کہ جسے پیار کیجیے	vo dil kahāñ hai ab ki jise pyaar kījiye
مجبوریاں ہیں ساتھ دئیے جا رہا ہوں میں	majbūriyāñ haiñ saath diye jā rahā huuñ maiñ
رخصت ہوئی شباب کے ہم راہ زندگی	ruḳhsat huī shabāb ke hamrāh zindagī
کہنے کی بات ہے کہ جیے جا رہا ہوں میں	kahne kī baat hai ki jiye jā rahā huuñ maiñ
پہلے شراب زیست تھی اب زیست ہے شراب	pahle sharāb ziist thī ab ziist hai sharāb
کوئی پلا رہا ہے پیے جا رہا ہوں میں	koī pilā rahā hai piye jā rahā huuñ maiñ
اس کی نظروں میں انتخاب ہوا	us kī nazroñ meñ intiḳhāb huā
دل عجب حسن سے خراب ہوا	dil ajab husn se ḳharāb huā
عشق کا سحر کامیاب ہوا	ishq kā sehr kāmyāb huā
میں ترا تو مرا جواب ہوا	maiñ tirā tū mirā javāb huā
ہر نفس موج اضطراب ہوا	har nafas mauj-e-iztirāb huā
زندگی کیا ہوئی عذاب ہوا	zindagī kyā huī azaab huā
جذبۂ شوق کامیاب ہوا	jazba-e-shauq kāmyāb huā
آج مجھ سے انہیں حجاب ہوا	aaj mujh se unheñ hijāb huā
میں بنوں کس لیے نہ مست شراب	maiñ banūñ kis liye na mast-e-sharāb
کیوں مجسم کوئی شباب ہوا	kyuuñ mujassam koī shabāb huā
نگۂ ناز لے خبر ورنہ	nigah-e-nāz le ḳhabar varna
درد محبوب اضطراب ہوا	dard mahbūb-e-iztirāb huā
میری بربادیاں درست مگر	merī barbādiyāñ durust magar
تو بتا کیا تجھے ثواب ہوا	tū batā kyā tujhe savāb huā
عین قربت بھی عین فرقت بھی	ain qurbat bhī ain furqat bhī
ہائے وہ قطرہ جو حباب ہوا	haa.e vo qatra jo habāb huā
مستیاں ہر طرف ہیں آوارہ	mastiyāñ har taraf haiñ āvāra
کون غارت گر شراب ہوا	kaun ġhārat-gar-e-sharāb huā
دل کو چھونا نہ اے نسیم کرم	dil ko chhūnā na ai nasīm-e-karam
اب یہ دل روکش حباب ہوا	ab ye dil rau-kash-e-habāb huā
عشق بے امتیاز کے ہاتھوں	ishq-e-be-imtiyāz ke hāthoñ
حسن خود بھی شکست یاب ہوا	husn ḳhud bhī shikast-yāb huā
جب وہ آئے تو پیشتر سب سے	jab vo aa.e to pesh-tar sab se
میری آنکھوں کو اذن خواب ہوا	merī āñkhoñ ko izn-e-ḳhvāb huā
دل کی ہر چیز جگمگا اٹھی	dil kī har chiiz jagmagā uTThī
آج شاید وہ بے نقاب ہوا	aaj shāyad vo be-naqāb huā
دور ہنگامۂ نشاط نہ پوچھ	daur-e-hañgāma-e-nashāt na pūchh
اب وہ سب کچھ خیال و خواب ہوا	ab vo sab kuchh ḳhayāl o ḳhvāb huā
تو نے جس اشک پر نظر ڈالی	tū ne jis ashk par nazar Daalī
جوش کھا کر وہی شراب ہوا	josh khā kar vahī sharāb huā
ستم خاص یار کی ہے قسم	sitam-e-ḳhās-e-yār kī hai qasam
کرم یار بے حساب ہوا	karam-e-yār be-hisāb huā
اک لفظ محبت کا ادنیٰ یہ فسانا ہے	ik lafz-e-mohabbat kā adnā ye fasānā hai
سمٹے تو دل عاشق پھیلے تو زمانا ہے	simTe to dil-e-āshiq phaile to zamānā hai
یہ کس کا تصور ہے یہ کس کا فسانا ہے	ye kis kā tasavvur hai ye kis kā fasānā hai
جو اشک ہے آنکھوں میں تسبیح کا دانا ہے	jo ashk hai āñkhoñ meñ tasbīh kā daanā hai
دل سنگ ملامت کا ہر چند نشانا ہے	dil sañg-e-malāmat kā har-chand nishānā hai
دل پھر بھی مرا دل ہے دل ہی تو زمانا ہے	dil phir bhī mirā dil hai dil hī to zamānā hai
ہم عشق کے ماروں کا اتنا ہی فسانا ہے	ham ishq ke māroñ kā itnā hī fasānā hai
رونے کو نہیں کوئی ہنسنے کو زمانا ہے	rone ko nahīñ koī hañsne ko zamānā hai
وہ اور وفا دشمن مانیں گے نہ مانا ہے	vo aur vafā-dushman māneñge na maanā hai
سب دل کی شرارت ہے آنکھوں کا بہانا ہے	sab dil kī sharārat hai āñkhoñ kā bahānā hai
شاعر ہوں میں شاعر ہوں میرا ہی زمانا ہے	shā.ir huuñ maiñ shā.ir huuñ merā hī zamānā hai
فطرت مرا آئینا قدرت مرا شانا ہے	fitrat mirā ā.īnā qudrat mirā shānā hai
جو ان پہ گزرتی ہے کس نے اسے جانا ہے	jo un pe guzartī hai kis ne use jaanā hai
اپنی ہی مصیبت ہے اپنا ہی فسانا ہے	apnī hī musībat hai apnā hī fasānā hai
کیا حسن نے سمجھا ہے کیا عشق نے جانا ہے	kyā husn ne samjhā hai kyā ishq ne jaanā hai
ہم خاک نشینوں کی ٹھوکر میں زمانا ہے	ham ḳhāk-nashīnoñ kī Thokar meñ zamānā hai
آغاز محبت ہے آنا ہے نہ جانا ہے	āġhāz-e-mohabbat hai aanā hai na jaanā hai
اشکوں کی حکومت ہے آہوں کا زمانا ہے	ashkoñ kī hukūmat hai aahoñ kā zamānā hai
آنکھوں میں نمی سی ہے چپ چپ سے وہ بیٹھے ہیں	āñkhoñ meñ namī sī hai chup chup se vo baiThe haiñ
نازک سی نگاہوں میں نازک سا فسانا ہے	nāzuk sī nigāhoñ meñ nāzuk sā fasānā hai
ہم درد بہ دل نالاں وہ دست بہ دل حیراں	ham dard-ba-dil nālāñ vo dast-ba-dil hairāñ
اے عشق تو کیا ظالم تیرا ہی زمانا ہے	ai ishq to kyā zālim terā hī zamānā hai
یا وہ تھے خفا ہم سے یا ہم ہیں خفا ان سے	yā vo the ḳhafā ham se yā ham haiñ ḳhafā un se
کل ان کا زمانہ تھا آج اپنا زمانا ہے	kal un kā zamāna thā aaj apnā zamānā hai
اے عشق جنوں پیشہ ہاں عشق جنوں پیشہ	ai ishq-e-junūñ-pesha haañ ishq-e-junūñ-pesha
آج ایک ستم گر کو ہنس ہنس کے رلانا ہے	aaj ek sitamgar ko hañs hañs ke rulānā hai
تھوڑی سی اجازت بھی اے بزم گہ ہستی	thoḌī sī ijāzat bhī ai bazm-gah-e-hastī
آ نکلے ہیں دم بھر کو رونا ہے رلانا ہے	aa nikle haiñ dam-bhar ko ronā hai rulānā hai
یہ عشق نہیں آساں اتنا ہی سمجھ لیجے	ye ishq nahīñ āsāñ itnā hī samajh liije
اک آگ کا دریا ہے اور ڈوب کے جانا ہے	ik aag kā dariyā hai aur Duub ke jaanā hai
خود حسن و شباب ان کا کیا کم ہے رقیب اپنا	ḳhud husn-o-shabāb un kā kyā kam hai raqīb apnā
جب دیکھیے اب وہ ہیں آئینہ ہے شانا ہے	jab dekhiye ab vo haiñ ā.īna hai shānā hai
تصویر کے دو رخ ہیں جاں اور غم جاناں	tasvīr ke do ruḳh haiñ jaañ aur ġham-e-jānāñ
اک نقش چھپانا ہے اک نقش دکھانا ہے	ik naqsh chhupānā hai ik naqsh dikhānā hai
یہ حسن و جمال ان کا یہ عشق و شباب اپنا	ye husn-o-jamāl un kā ye ishq-o-shabāb apnā
جینے کی تمنا ہے مرنے کا زمانا ہے	jiine kī tamannā hai marne kā zamānā hai
مجھ کو اسی دھن میں ہے ہر لحظہ بسر کرنا	mujh ko isī dhun meñ hai har lahza basar karnā
اب آئے وہ اب آئے لازم انہیں آنا ہے	ab aa.e vo ab aa.e lāzim unheñ aanā hai
خودداری و محرومی محرومی و خودداری	ḳhuddārī-o-mahrūmī mahrūmī-o-ḳhuddārī
اب دل کو خدا رکھے اب دل کا زمانا ہے	ab dil ko ḳhudā rakkhe ab dil kā zamānā hai
اشکوں کے تبسم میں آہوں کے ترنم میں	ashkoñ ke tabassum meñ aahoñ ke tarannum meñ
معصوم محبت کا معصوم فسانا ہے	ma.asūm mohabbat kā ma.asūm fasānā hai
آنسو تو بہت سے ہیں آنکھوں میں جگرؔ لیکن	aañsū to bahut se haiñ āñkhoñ meñ 'jigar' lekin
بندھ جائے سو موتی ہے رہ جائے سو دانا ہے	bañdh jaa.e so motī hai rah jaa.e so daanā hai
یادش بخیر جب وہ تصور میں آ گیا	yādash-ba-ḳhair jab vo tasavvur meñ aa gayā
شعر و شباب و حسن کا دریا بہا گیا	sher o shabāb o husn kā dariyā bahā gayā
جب عشق اپنے مرکز اصلی پہ آ گیا	jab ishq apne markaz-e-aslī pe aa gayā
خود بن گیا حسین دو عالم پہ چھا گیا	ḳhud ban gayā hasīn do aalam pe chhā gayā
جو دل کا راز تھا اسے کچھ دل ہی پا گیا	jo dil kā raaz thā use kuchh dil hī pā gayā
وہ کر سکے بیاں نہ ہمیں سے کہا گیا	vo kar sake bayāñ na hamīñ se kahā gayā
ناصح فسانہ اپنا ہنسی میں اڑا گیا	nāseh fasāna apnā hañsī meñ uḌā gayā
خوش فکر تھا کہ صاف یہ پہلو بچا گیا	ḳhush-fikr thā ki saaf ye pahlū bachā gayā
اپنا زمانہ آپ بناتے ہیں اہل دل	apnā zamāna aap banāte haiñ ahl-e-dil
ہم وہ نہیں کہ جن کو زمانہ بنا گیا	ham vo nahīñ ki jin ko zamāna banā gayā
دل بن گیا نگاہ نگہ بن گئی زباں	dil ban gayā nigāh nigah ban ga.ī zabāñ
آج اک سکوت شوق قیامت ہی ڈھا گیا	aaj ik sukūt-e-shauq qayāmat hī Dhā gayā
میرا کمال شعر بس اتنا ہے اے جگرؔ	merā kamāl-e-sher bas itnā hai ai 'jigar'
وہ مجھ پہ چھا گئے میں زمانے پہ چھا گیا	vo mujh pe chhā ga.e maiñ zamāne pe chhā gayā
آنکھوں میں بس کے دل میں سما کر چلے گئے	āñkhoñ meñ bas ke dil meñ samā kar chale ga.e
خوابیدہ زندگی تھی جگا کر چلے گئے	ḳhvābīda zindagī thī jagā kar chale ga.e
حسن ازل کی شان دکھا کر چلے گئے	husn-e-azal kī shaan dikhā kar chale ga.e
اک واقعہ سا یاد دلا کر چلے گئے	ik vāqi.a sā yaad dilā kar chale ga.e
چہرے تک آستین وہ لا کر چلے گئے	chehre tak āstīn vo lā kar chale ga.e
کیا راز تھا کہ جس کو چھپا کر چلے گئے	kyā raaz thā ki jis ko chhupā kar chale ga.e
رگ رگ میں اس طرح وہ سما کر چلے گئے	rag rag meñ is tarah vo samā kar chale ga.e
جیسے مجھی کو مجھ سے چرا کر چلے گئے	jaise mujhī ko mujh se churā kar chale ga.e
میری حیات عشق کو دے کر جنون شوق	merī hayāt-e-ishq ko de kar junūn-e-shauq
مجھ کو تمام ہوش بنا کر چلے گئے	mujh ko tamām hosh banā kar chale ga.e
سمجھا کے پستیاں مرے اوج کمال کی	samjhā ke pastiyāñ mire auj-e-kamāl kī
اپنی بلندیاں وہ دکھا کر چلے گئے	apnī bulandiyāñ vo dikhā kar chale ga.e
اپنے فروغ حسن کی دکھلا کے وسعتیں	apne faroġh-e-husn kī dikhlā ke vus.ateñ
میرے حدود شوق بڑھا کر چلے گئے	mere hudūd-e-shauq baḌhā kar chale ga.e
ہر شے کو میری خاطر ناشاد کے لیے	har shai ko merī ḳhātir-e-nāshād ke liye
آئینۂ جمال بنا کر چلے گئے	ā.īna-e-jamāl banā kar chale ga.e
آئے تھے دل کی پیاس بجھانے کے واسطے	aa.e the dil kī pyaas bujhāne ke vāste
اک آگ سی وہ اور لگا کر چلے گئے	ik aag sī vo aur lagā kar chale ga.e
آئے تھے چشم شوق کی حسرت نکالنے	aa.e the chashm-e-shauq kī hasrat nikālne
سر تا قدم نگاہ بنا کر چلے گئے	sar-tā-qadam nigāh banā kar chale ga.e
اب کاروبار عشق سے فرصت مجھے کہاں	ab kārobār-e-ishq se fursat mujhe kahāñ
کونین کا وہ درد بڑھا کر چلے گئے	kaunain kā vo dard baḌhā kar chale ga.e
شکر کرم کے ساتھ یہ شکوہ بھی ہو قبول	shukr-e-karam ke saath ye shikva bhī ho qubūl
اپنا سا کیوں نہ مجھ کو بنا کر چلے گئے	apnā sā kyuuñ na mujh ko banā kar chale ga.e
لب تھرتھرا کے رہ گئے لیکن وہ اے جگرؔ	lab thartharā ke rah ga.e lekin vo ai 'jigar'
جاتے ہوئے نگاہ ملا کر چلے گئے	jaate hue nigāh milā kar chale ga.e
اسے حال و قال سے واسطہ نہ غرض مقام و قیام سے	use hāl-o-qāl se vāsta na ġharaz maqām-o-qayām se
جسے کوئی نسبت خاص ہو ترے حسن برق خرام سے	jise koī nisbat-e-ḳhās ho tire husn-e-barq-ḳhirām se
مجھے دے رہے ہیں تسلیاں وہ ہر ایک تازہ پیام سے	mujhe de rahe haiñ tasalliyāñ vo har ek taaza payām se
کبھی آ کے منظر عام پر کبھی ہٹ کے منظر عام سے	kabhī aa ke manzar-e-ām par kabhī haT ke manzar-e-ām se
کیوں کیا رہا جو مقابلہ خطرات گام بہ گام سے	kyuuñ kiyā rahā jo muqābla ḳhatrāt-e-gām-ba-gām se
سر بام عشق تمام تک رہ شوق نیم تمام سے	sar-e-bām-e-ishq-e-tamām tak rah-e-shauq-e-nīm-tamām se
نہ غرض کسی سے نہ واسطہ مجھے کام اپنے ہی کام سے	na ġharaz kisī se na vāsta mujhe kaam apne hī kaam se
ترے ذکر سے تری فکر سے تری یاد سے ترے نام سے	tire zikr se tirī fikr se tirī yaad se tire naam se
مرے ساقیا مرے ساقیا تجھے مرحبا تجھے مرحبا	mire sāqiyā mire sāqiyā tujhe marhabā tujhe marhabā
تو پلائے جا تو پلائے جا اسی چشم جام بہ جام سے	tū pilā.e jā tū pilā.e jā isī chashm-e-jām-ba-jām se
تری صبح عیش ہے کیا بلا تجھے اے فلک جو ہو حوصلہ	tirī sub.h-e-aish hai kyā balā tujhe ai falak jo ho hausla
کبھی کر لے آ کے مقابلہ غم ہجر یار کی شام سے	kabhī kar le aa ke muqābla ġham-e-hijr-e-yār kī shaam se
مجھے یوں نہ خاک میں تو ملا میں اگرچہ ہوں ترا نقش پا	mujhe yuuñ na ḳhaak meñ tū milā maiñ agarche huuñ tirā naqsh-e-pā
ترے جلوے کی ہے بقا مرے شوق نام بہ نام سے	tire jalve kī hai baqā mire shauq-e-nām-ba-nām se
تری چشم مست کو کیا کہوں کہ نظر نظر ہے فسوں فسوں	tirī chashm-e-mast ko kyā kahūñ ki nazar nazar hai fusūñ fusūñ
یہ تمام ہوش یہ سب جنوں اسی ایک گردش جام سے	ye tamām hosh ye sab junūñ isī ek gardish-e-jām se
یہ کتاب دل کی ہیں آیتیں میں بتاؤں کیا جو ہیں نسبتیں	ye kitāb-e-dil kī haiñ āyateñ maiñ batā.ūñ kyā jo haiñ nisbateñ
مرے سجدہ ہائے دوام کو ترے نقش ہائے خرام سے	mire sajda-hā-e-davām ko tire naqsh-hā-e-ḳhirām se
مجھے چاہیئے وہی ساقیا جو برس چلے جو چھلک چلے	mujhe chāhiye vahī sāqiyā jo baras chale jo chhalak chale
ترے حسن شیشہ بدست سے تری چشم بادہ بہ جام سے	tire husn-e-shīsha-ba-dast se tirī chashm-e-bāda-ba-jām se
جو اٹھا ہے درد اٹھا کرے کوئی خاک اس سے گلا کرے	jo uThā hai dard uThā kare koī ḳhaak us se gilā kare
جسے ضد ہو حسن کے ذکر سے جسے چڑھ ہو عشق کے نام سے	jise zid ho husn ke zikr se jise chiḌh ho ishq ke naam se
وہیں چشم حور پھڑک گئی ابھی پی نہ تھی کہ بہک گئی	vahīñ chashm-e-hūr phaḌak ga.ī abhī pī na thī ki bahak ga.ī
کبھی یک بیک جو چھلک گئی کسی رند مست کے جام سے	kabhī yak-ba-yak jo chhalak ga.ī kisī rind-e-mast ke jaam se
تو ہزار عذر کرے مگر ہمیں رشک ہے اور ہی کچھ جگرؔ	tū hazār uzr kare magar hameñ rashk hai aur hī kuchh 'jigar'
تری اضطراب نگاہ سے ترے احتیاط کلام سے	tirī iztirāb-e-nigāh se tire ehtiyāt-e-kalām se
شرما گئے لجا گئے دامن چھڑا گئے	sharmā ga.e lajā ga.e dāman chhuḌā ga.e
اے عشق مرحبا وہ یہاں تک تو آ گئے	ai ishq marhabā vo yahāñ tak to aa ga.e
دل پر ہزار طرح کے اوہام چھا گئے	dil par hazār tarah ke auhām chhā ga.e
یہ تم نے کیا کیا مری دنیا میں آ گئے	ye tum ne kyā kiyā mirī duniyā meñ aa ga.e
سب کچھ لٹا کے راہ محبت میں اہل دل	sab kuchh luTā ke rāh-e-mohabbat meñ ahl-e-dil
خوش ہیں کہ جیسے دولت کونین پا گئے	ḳhush haiñ ki jaise daulat-e-kaunain pā ga.e
صحن چمن کو اپنی بہاروں پہ ناز تھا	sehn-e-chaman ko apnī bahāroñ pe naaz thā
وہ آ گئے تو ساری بہاروں پہ چھا گئے	vo aa ga.e to saarī bahāroñ pe chhā ga.e
عقل و جنوں میں سب کی تھیں راہیں جدا جدا	aql o junūñ meñ sab kī thiiñ rāheñ judā judā
ہر پھر کے لیکن ایک ہی منزل پہ آ گئے	hir-phir ke lekin ek hī manzil pe aa ga.e
اب کیا کروں میں فطرت ناکام عشق کو	ab kyā karūñ maiñ fitrat-e-nākām-e-ishq ko
جتنے تھے حادثات مجھے راس آ گئے	jitne the hādsāt mujhe raas aa ga.e
اگر نہ زہرہ جبینوں کے درمیاں گزرے	agar na zohra-jabīnoñ ke darmiyāñ guzre
تو پھر یہ کیسے کٹے زندگی کہاں گزرے	to phir ye kaise kaTe zindagī kahāñ guzre
جو تیرے عارض و گیسو کے درمیاں گزرے	jo tere aariz o gesū ke darmiyāñ guzre
کبھی کبھی وہی لمحے بلائے جاں گزرے	kabhī kabhī vahī lamhe balā-e-jāñ guzre
مجھے یہ وہم رہا مدتوں کہ جرأت شوق	mujhe ye vahm rahā muddatoñ ki jur.at-e-shauq
کہیں نہ خاطر معصوم پر گراں گزرے	kahīñ na ḳhātir-e-māsūm par girāñ guzre
ہر اک مقام محبت بہت ہی دل کش تھا	har ik maqām-e-mohabbat bahut hī dilkash thā
مگر ہم اہل محبت کشاں کشاں گزرے	magar ham ahl-e-mohabbat kashāñ kashāñ guzre
جنوں کے سخت مراحل بھی تیری یاد کے ساتھ	junūñ ke saḳht marāhil bhī terī yaad ke saath
حسیں حسیں نظر آئے جواں جواں گزرے	hasīñ hasīñ nazar aa.e javāñ javāñ guzre
مری نظر سے تری جستجو کے صدقے میں	mirī nazar se tirī justujū ke sadqe meñ
یہ اک جہاں ہی نہیں سینکڑوں جہاں گزرے	ye ik jahāñ hī nahīñ saiñkaḌoñ jahāñ guzre
ہجوم جلوہ میں پرواز شوق کیا کہنا	hujūm-e-jalva meñ parvāz-e-shauq kyā kahnā
کہ جیسے روح ستاروں کے درمیاں گزرے	ki jaise ruuh sitāroñ ke darmiyāñ guzre
خطا معاف زمانے سے بد گماں ہو کر	ḳhatā-muāf zamāne se bad-gumāñ ho kar
تری وفا پہ بھی کیا کیا ہمیں گماں گزرے	tirī vafā pe bhī kyā kyā hameñ gumāñ guzre
مجھے تھا شکوۂ ہجراں کہ یہ ہوا محسوس	mujhe thā shikva-e-hijrāñ ki ye huā mahsūs
مرے قریب سے ہو کر وہ نا گہاں گزرے	mire qarīb se ho kar vo nā-gahāñ guzre
رہ وفا میں اک ایسا مقام بھی آیا	rah-e-vafā meñ ik aisā maqām bhī aayā
کہ ہم خود اپنی طرف سے بھی بد گماں گزرے	ki ham ḳhud apnī taraf se bhī bad-gumāñ guzre
خلوص جس میں ہو شامل وہ دور عشق و ہوس	ḳhulūs jis meñ ho shāmil vo daur-e-ishq-o-havas
نہ رائیگاں کبھی گزرا نہ رائیگاں گزرے	na rā.egāñ kabhī guzrā na rā.egāñ guzre
اسی کو کہتے ہیں جنت اسی کو دوزخ بھی	usī ko kahte haiñ jannat usī ko dozaḳh bhī
وہ زندگی جو حسینوں کے درمیاں گزرے	vo zindagī jo hasīnoñ ke darmiyāñ guzre
بہت حسین مناظر بھی حسن فطرت کے	bahut hasīn manāzir bhī husn-e-fitrat ke
نہ جانے آج طبیعت پہ کیوں گراں گزرے	na jaane aaj tabī.at pe kyuuñ girāñ guzre
وہ جن کے سائے سے بھی بجلیاں لرزتی تھیں	vo jin ke saa.e se bhī bijliyāñ laraztī thiiñ
مری نظر سے کچھ ایسے بھی آشیاں گزرے	mirī nazar se kuchh aise bhī āshiyāñ guzre
مرا تو فرض چمن بندی جہاں ہے فقط	mirā to farz chaman-bandi-e-jahāñ hai faqat
مری بلا سے بہار آئے یا خزاں گزرے	mirī balā se bahār aa.e yā ḳhizāñ guzre
کہاں کا حسن کہ خود عشق کو خبر نہ ہوئی	kahāñ kā husn ki ḳhud ishq ko ḳhabar na huī
رہ طلب میں کچھ ایسے بھی امتحاں گزرے	rah-e-talab meñ kuchh aise bhī imtihāñ guzre
بھری بہار میں تاراجی چمن مت پوچھ	bharī bahār meñ tārāji-e-chaman mat pūchh
خدا کرے نہ پھر آنکھوں سے وہ سماں گزرے	ḳhudā kare na phir āñkhoñ se vo samāñ guzre
کوئی نہ دیکھ سکا جن کو وہ دلوں کے سوا	koī na dekh sakā jin ko vo diloñ ke sivā
معاملات کچھ ایسے بھی درمیاں گزرے	muāmlāt kuchh aise bhī darmiyāñ guzre
کبھی کبھی تو اسی ایک مشت خاک کے گرد	kabhī kabhī to isī ek musht-e-ḳhāk ke gird
طواف کرتے ہوئے ہفت آسماں گزرے	tavāf karte hue haft āsmāñ guzre
بہت حسین سہی صحبتیں گلوں کی مگر	bahut hasīn sahī sohbateñ guloñ kī magar
وہ زندگی ہے جو کانٹوں کے درمیاں گزرے	vo zindagī hai jo kāñToñ ke darmiyāñ guzre
ابھی سے تجھ کو بہت ناگوار ہیں ہمدم	abhī se tujh ko bahut nāgavār haiñ hamdam
وہ حادثات جو اب تک رواں دواں گزرے	vo hādsāt jo ab tak ravāñ-davāñ guzre
جنہیں کہ دیدۂ شاعر ہی دیکھ سکتا ہے	jinheñ ki dīda-e-shā.ir hī dekh saktā hai
وہ انقلاب ترے سامنے کہاں گزرے	vo inqilāb tire sāmne kahāñ guzre
بہت عزیز ہے مجھ کو انہیں کیا یاد جگرؔ	bahut aziiz hai mujh ko unheñ kyā yaad 'jigar'
وہ حادثات محبت جو نا گہاں گزرے	vo hādsāt-e-mohabbat jo nā-gahāñ guzre
عشق میں لا جواب ہیں ہم لوگ	ishq meñ lā-javāb haiñ ham log
ماہتاب آفتاب ہیں ہم لوگ	māhtāb āftāb haiñ ham log
گرچہ اہل شراب ہیں ہم لوگ	garche ahl-e-sharāb haiñ ham log
یہ نہ سمجھو خراب ہیں ہم لوگ	ye na samjho ḳharāb haiñ ham log
شام سے آ گئے جو پینے پر	shaam se aa ga.e jo piine par
صبح تک آفتاب ہیں ہم لوگ	sub.h tak āftāb haiñ ham log
ہم کو دعوائے عشق بازی ہے	ham ko dāvā-e-ishq-bāzī hai
مستحق عذاب ہیں ہم لوگ	mustahiqq-e-azāb haiñ ham log
ناز کرتی ہے خانہ ویرانی	naaz kartī hai ḳhāna-vīrānī
ایسے خانہ خراب ہیں ہم لوگ	aise ḳhāna-ḳharāb haiñ ham log
ہم نہیں جانتے خزاں کیا ہے	ham nahīñ jānte ḳhizāñ kyā hai
کشتگان شباب ہیں ہم لوگ	kushtagān-e-shabāb haiñ ham log
تو ہمارا جواب ہے تنہا	tū hamārā javāb hai tanhā
اور تیرا جواب ہیں ہم لوگ	aur terā javāb haiñ ham log
تو ہے دریائے حسن و محبوبی	tū hai dariyā-e-husn-o-mahbūbī
شکل موج و حباب ہیں ہم لوگ	shakl-e-mauj-o-habāb haiñ ham log
گو سراپا حجاب ہیں پھر بھی	go sarāpā hijāb haiñ phir bhī
تیرے رخ کی نقاب ہیں ہم لوگ	tere ruḳh kī naqāb haiñ ham log
خوب ہم جانتے ہیں اپنی قدر	ḳhuub ham jānte haiñ apnī qadr
تیرے نا کامیاب ہیں ہم لوگ	tere nā-kāmyāb haiñ ham log
ہم سے غفلت نہ ہو تو پھر کیا ہو	ham se ġhaflat na ho to phir kyā ho
رہرو ملک خواب ہیں ہم لوگ	rah-rav-e-mulk-e-ḳhvāb haiñ ham log
جانتا بھی ہے اس کو تو واعظ	jāntā bhī hai us ko tū vaa.iz
جس کے مست و خراب ہیں ہم لوگ	jis ke mast-o-ḳharāb haiñ ham log
ہم پہ نازل ہوا صحیفۂ عشق	ham pe nāzil huā sahīfa-e-ishq
صاحبان کتاب ہیں ہم لوگ	sāhibān-e-kitāb haiñ ham log
ہر حقیقت سے جو گزر جائیں	har haqīqat se jo guzar jaa.eñ
وہ صداقت مآب ہیں ہم لوگ	vo sadāqat-ma.āb haiñ ham log
جب ملی آنکھ ہوش کھو بیٹھے	jab milī aañkh hosh kho baiThe
کتنے حاضر جواب ہیں ہم لوگ	kitne hāzir-javāb haiñ ham log
ہم سے پوچھو جگرؔ کی سر مستی	ham se pūchho 'jigar' kī sar-mastī
محرم آں جناب ہیں ہم لوگ	mahram-e-āñ-janāb haiñ ham log
اللہ اگر توفیق نہ دے انسان کے بس کا کام نہیں	allāh agar taufīq na de insān ke bas kā kaam nahīñ
فیضان محبت عام سہی عرفان محبت عام نہیں	faizān-e-mohabbat aam sahī irfān-e-mohabbat aam nahīñ
یہ تو نے کہا کیا اے ناداں فیاضی قدرت عام نہیں	ye tū ne kahā kyā ai nādāñ fayyāzī-e-qudrat aam nahīñ
تو فکر و نظر تو پیدا کر کیا چیز ہے جو انعام نہیں	tū fikr o nazar to paidā kar kyā chiiz hai jo in.aam nahīñ
یارب یہ مقام عشق ہے کیا گو دیدہ و دل ناکام نہیں	yā-rab ye maqām-e-ishq hai kyā go dīda-o-dil nākām nahīñ
تسکین ہے اور تسکین نہیں آرام ہے اور آرام نہیں	taskīn hai aur taskīn nahīñ ārām hai aur ārām nahīñ
کیوں مست شراب عیش و طرب تکلیف توجہ فرمائیں	kyuuñ mast-e-sharāb-e-aish-o-tarab taklīf-e-tavajjoh farmā.eñ
آواز شکست دل ہی تو ہے آواز شکست جام نہیں	āvāz-e-shikast-e-dil hī to hai āvāz-e-shikast-e-jām nahīñ
آنا ہے جو بزم جاناں میں پندار خودی کو توڑ کے آ	aanā hai jo bazm-e-jānāñ meñ pindār-e-ḳhudī ko toḌ ke aa
اے ہوش و خرد کے دیوانے یاں ہوش و خرد کا کام نہیں	ai hosh-o-ḳhirad ke dīvāne yaañ hosh-o-ḳhirad kā kaam nahīñ
زاہد نے کچھ اس انداز سے پی ساقی کی نگاہیں پڑنے لگیں	zāhid ne kuchh is andāz se pī saaqī kī nigāheñ paḌne lagīñ
مے کش یہی اب تک سمجھے تھے شائستہ دور جام نہیں	mai-kash yahī ab tak samjhe the shā.ista daur-e-jām nahīñ
عشق اور گوارا خود کر لے بے شرط شکست فاش اپنی	ishq aur gavārā ḳhud kar le be-shart shikast-e-fāsh apnī
دل کی بھی کچھ ان کے سازش ہے تنہا یہ نظر کا کام نہیں	dil kī bhī kuchh un ke sāzish hai tanhā ye nazar kā kaam nahīñ
سب جس کو اسیری کہتے ہیں وہ تو ہے امیری ہی لیکن	sab jis ko asīrī kahte haiñ vo to hai amīrī hī lekin
وہ کون سی آزادی ہے یہاں جو آپ خود اپنا دام نہیں	vo kaun sī āzādī hai yahāñ jo aap ḳhud apnā daam nahīñ
کوئی یہ کہہ دے گلشن گلشن	koī ye kah de gulshan gulshan
لاکھ بلائیں ایک نشیمن	laakh balā.eñ ek nasheman
قاتل رہبر قاتل رہزن	qātil rahbar qātil rahzan
دل سا دوست نہ دل سا دشمن	dil sā dost na dil sā dushman
پھول کھلے ہیں گلشن گلشن	phuul khile haiñ gulshan gulshan
لیکن اپنا اپنا دامن	lekin apnā apnā dāman
عشق ہے پیارے کھیل نہیں ہے	ishq hai pyāre khel nahīñ hai
عشق ہے کار شیشہ و آہن	ishq hai kāre-shīsha-o-āhan
خیر مزاج حسن کی یارب	ḳhair mizāj-e-husn kī yā-rab
تیز بہت ہے دل کی دھڑکن	tez bahut hai dil kī dhaḌkan
آ کہ نہ جانے تجھ بن کب سے	aa ki na jaane tujh bin kab se
روح ہے لاشہ جسم ہے مدفن	ruuh hai lāsha jism hai madfan
آج نہ جانے راز یہ کیا ہے	aaj na jaane raaz ye kyā hai
ہجر کی رات اور اتنی روشن	hijr kī raat aur itnī raushan
عمریں بیتیں صدیاں گزریں	umreñ bītīñ sadiyāñ guzrīñ
ہے وہی اب تک عشق کا بچپن	hai vahī ab tak ishq kā bachpan
تجھ سا حسیں اور خون محبت	tujh sā hasīñ aur ḳhūn-e-mohabbat
وہم ہے شاید سرخی دامن	vahm hai shāyad surḳhi-e-dāman
برق حوادث اللہ اللہ	barq-e-havādis allāh allāh
جھوم رہی ہے شاخ نشیمن	jhuum rahī hai shāḳh-e-nasheman
تو نے سلجھ کر گیسوئے جاناں	tū ne sulajh kar gesū-e-jānāñ
اور بڑھا دی شوق کی الجھن	aur baḌhā dī shauq kī uljhan
رحمت ہوگی طالب عصیاں	rahmat hogī tālib-e-isyāñ
رشک کرے گی پاکئ دامن	rashk karegī pākī-e-dāman
دل کہ مجسم آئینہ ساماں	dil ki mujassam ā.īna-sāmāñ
اور وہ ظالم آئینہ دشمن	aur vo zālim ā.īna-dushman
بیٹھے ہم ہر بزم میں لیکن	baiThe ham har bazm meñ lekin
جھاڑ کے اٹھے اپنا دامن	jhaaḌ ke uTThe apnā dāman
ہستئ شاعر اللہ اللہ	hastī-e-shā.er allāh allāh
حسن کی منزل عشق کا مسکن	husn kī manzil ishq kā maskan
رنگیں فطرت سادہ طبیعت	rañgīñ fitrat saada tabī.at
فرش نشیں اور عرش نشیمن	farsh-nashīñ aur arsh-nasheman
کام ادھورا اور آزادی	kaam adhūrā aur āzādī
نام بڑے اور تھوڑے درشن	naam baḌe aur thoḌe darshan
شمع ہے لیکن دھندھلی دھندھلی	sham.a hai lekin dhuñdlī dhu.dlī
سایا ہے لیکن روشن روشن	saayā hai lekin raushan raushan
کانٹوں کا بھی حق ہے کچھ آخر	kāñToñ kā bhī haq hai kuchh āḳhir
کون چھڑائے اپنا دامن	kaun chhuḌā.e apnā dāman
چلتی پھرتی چھاؤں ہے پیارے	chaltī phirtī chhāñv hai pyāre
کس کا صحرا کیسا گلشن	kis kā sahrā kaisā gulshan
ہم کو مٹا سکے یہ زمانے میں دم نہیں	ham ko miTā sake ye zamāne meñ dam nahīñ
ہم سے زمانہ خود ہے زمانے سے ہم نہیں	ham se zamāna ḳhud hai zamāne se ham nahīñ
بے فائدہ الم نہیں بے کار غم نہیں	be-fā.eda alam nahīñ be-kār ġham nahīñ
توفیق دے خدا تو یہ نعمت بھی کم نہیں	taufīq de ḳhudā to ye nemat bhī kam nahīñ
میری زباں پہ شکوۂ اہل ستم نہیں	merī zabāñ pe shikva-e-ahl-e-sitam nahīñ
مجھ کو جگا دیا یہی احسان کم نہیں	mujh ko jagā diyā yahī ehsān kam nahīñ
یا رب ہجوم درد کو دے اور وسعتیں	yā rab hujūm-e-dard ko de aur vus.ateñ
دامن تو کیا ابھی مری آنکھیں بھی نم نہیں	dāman to kyā abhī mirī āñkheñ bhī nam nahīñ
شکوہ تو ایک چھیڑ ہے لیکن حقیقتاً	shikva to ek chheḌ hai lekin haqīqatan
تیرا ستم بھی تیری عنایت سے کم نہیں	terā sitam bhī terī ināyat se kam nahīñ
اب عشق اس مقام پہ ہے جستجو نورد	ab ishq us maqām pe hai justujū-navard
سایہ نہیں جہاں کوئی نقش قدم نہیں	saaya nahīñ jahāñ koī naqsh-e-qadam nahīñ
ملتا ہے کیوں مزہ ستم روزگار میں	miltā hai kyuuñ maza sitam-e-rozgār meñ
تیرا کرم بھی خود جو شریک ستم نہیں	terā karam bhī ḳhud jo sharīk-e-sitam nahīñ
مرگ جگرؔ پہ کیوں تری آنکھیں ہیں اشک ریز	marg-e-'jigar' pe kyuuñ tirī āñkheñ haiñ ashk-rez
اک سانحہ سہی مگر اتنا اہم نہیں	ik sāneha sahī magar itnā aham nahīñ
دل کو سکون روح کو آرام آ گیا	dil ko sukūn ruuh ko ārām aa gayā
موت آ گئی کہ دوست کا پیغام آ گیا	maut aa ga.ī ki dost kā paiġhām aa gayā
جب کوئی ذکر گردش آیام آ گیا	jab koī zikr-e-gardish-e-ayyām aa gayā
بے اختیار لب پہ ترا نام آ گیا	be-iḳhtiyār lab pe tirā naam aa gayā
غم میں بھی ہے سرور وہ ہنگام آ گیا	ġham meñ bhī hai surūr vo hañgām aa gayā
شاید کہ دور بادۂ گلفام آ گیا	shāyad ki daur-e-bāda-e-gulfām aa gayā
دیوانگی ہو عقل ہو امید ہو کہ یاس	dīvāngī ho aql ho ummīd ho ki yaas
اپنا وہی ہے وقت پہ جو کام آ گیا	apnā vahī hai vaqt pe jo kaam aa gayā
دل کے معاملات میں ناصح شکست کیا	dil ke muāmlāt meñ nāseh shikast kyā
سو بار حسن پر بھی یہ الزام آ گیا	sau baar husn par bhī ye ilzām aa gayā
صیاد شادماں ہے مگر یہ تو سوچ لے	sayyād shādmāñ hai magar ye to soch le
میں آ گیا کہ سایہ تہ دام آ گیا	maiñ aa gayā ki saaya tah-e-dām aa gayā
دل کو نہ پوچھ معرکۂ حسن و عشق میں	dil ko na pūchh mārka-e-husn-o-ishq meñ
کیا جانیے غریب کہاں کام آ گیا	kyā jāniye ġharīb kahāñ kaam aa gayā
یہ کیا مقام عشق ہے ظالم کہ ان دنوں	ye kyā maqām-e-ishq hai zālim ki in dinoñ
اکثر ترے بغیر بھی آرام آ گیا	aksar tire baġhair bhī ārām aa gayā
احباب مجھ سے قطع تعلق کریں جگرؔ	ahbāb mujh se qat-e-ta.alluq kareñ 'jigar'
اب آفتاب زیست لب بام آ گیا	ab āftāb-e-zīst lab-e-bām aa gayā
آج کیا حال ہے یا رب سر محفل میرا	aaj kyā haal hai yārab sar-e-mahfil merā
کہ نکالے لیے جاتا ہے کوئی دل میرا	ki nikāle liye jaatā hai koī dil merā
سوز غم دیکھ نہ برباد ہو حاصل میرا	soz-e-ġham dekh na barbād ho hāsil merā
دل کی تصویر ہے ہر آئینۂ دل میرا	dil kī tasvīr hai har ā.īna-e-dil merā
صبح تک ہجر میں کیا جانیے کیا ہوتا ہے	sub.h tak hijr meñ kyā jāniye kyā hotā hai
شام ہی سے مرے قابو میں نہیں دل میرا	shaam hī se mire qaabū meñ nahīñ dil merā
مل گئی عشق میں ایذا طلبی سے راحت	mil ga.ī ishq meñ īzā-talabī se rāhat
غم ہے اب جان مری درد ہے اب دل میرا	ġham hai ab jaan mirī dard hai ab dil merā
پایا جاتا ہے تری شوخیٔ رفتار کا رنگ	paayā jaatā hai tirī shoḳhi-e-raftār kā rañg
کاش پہلو میں دھڑکتا ہی رہے دل میرا	kaash pahlū meñ dhaḌaktā hī rahe dil merā
ہائے اس مرد کی قسمت جو ہوا دل کا شریک	haa.e us mard kī qismat jo huā dil kā sharīk
ہائے اس دل کا مقدر جو بنا دل میرا	haa.e us dil kā muqaddar jo banā dil merā
کچھ کھٹکتا تو ہے پہلو میں مرے رہ رہ کر	kuchh khaTaktā to hai pahlū meñ mire rah rah kar
اب خدا جانے تری یاد ہے یا دل میرا	ab ḳhudā jaane tirī yaad hai yā dil merā
کیا برابر کا محبت میں اثر ہوتا ہے	kyā barābar kā mohabbat meñ asar hotā hai
دل ادھر ہوتا ہے ظالم نہ ادھر ہوتا ہے	dil idhar hotā hai zālim na udhar hotā hai
ہم نے کیا کچھ نہ کیا دیدۂ دل کی خاطر	ham ne kyā kuchh na kiyā dīda-e-dil kī ḳhātir
لوگ کہتے ہیں دعاؤں میں اثر ہوتا ہے	log kahte haiñ duāoñ meñ asar hotā hai
دل تو یوں دل سے ملایا کہ نہ رکھا میرا	dil to yuuñ dil se milāyā ki na rakkhā merā
اب نظر کے لیے کیا حکم نظر ہوتا ہے	ab nazar ke liye kyā hukm-e-nazar hotā hai
میں گنہ گار جنوں میں نے یہ مانا لیکن	maiñ gunahgār-e-junūñ maiñ ne ye maanā lekin
کچھ ادھر سے بھی تقاضائے نظر ہوتا ہے	kuchh udhar se bhī taqāzā-e-nazar hotā hai
کون دیکھے اسے بیتاب محبت اے دل	kaun dekhe use betāb-e-mohabbat ai dil
تو وہ نالے ہی نہ کر جن میں اثر ہوتا ہے	tū vo naale hī na kar jin meñ asar hotā hai
عشق لا محدود جب تک رہنما ہوتا نہیں	ishq-e-lā-mahdūd jab tak rahnumā hotā nahīñ
زندگی سے زندگی کا حق ادا ہوتا نہیں	zindagī se zindagī kā haq adā hotā nahīñ
بے کراں ہوتا نہیں بے انتہا ہوتا نہیں	be-karāñ hotā nahīñ be-intihā hotā nahīñ
قطرہ جب تک بڑھ کے قلزم آشنا ہوتا نہیں	qatra jab tak baḌh ke qulzum-āshnā hotā nahīñ
اس سے بڑھ کر دوست کوئی دوسرا ہوتا نہیں	us se baḌh kar dost koī dūsrā hotā nahīñ
سب جدا ہو جائیں لیکن غم جدا ہوتا نہیں	sab judā ho jaa.eñ lekin ġham judā hotā nahīñ
زندگی اک حادثہ ہے اور کیسا حادثہ	zindagī ik hādsa hai aur kaisā hādsa
موت سے بھی ختم جس کا سلسلہ ہوتا نہیں	maut se bhī ḳhatm jis kā silsila hotā nahīñ
کون یہ ناصح کو سمجھائے بہ طرز دل نشیں	kaun ye nāseh ko samjhā.e ba-tarz-e-dil-nashīñ
عشق صادق ہو تو غم بھی بے مزا ہوتا نہیں	ishq sādiq ho to ġham bhī be-mazā hotā nahīñ
درد سے معمور ہوتی جا رہی ہے کائنات	dard se māmūr hotī jā rahī hai kā.enāt
اک دل انساں مگر درد آشنا ہوتا نہیں	ik dil-e-insāñ magar dard-āshnā hotā nahīñ
میرے عرض غم پہ وہ کہنا کسی کا ہائے ہائے	mere arz-e-ġham pe vo kahnā kisī kā haa.e haa.e
شکوۂ غم شیوۂ اہل وفا ہوتا نہیں	shikva-e-ġham sheva-e-ahl-e-vafā hotā nahīñ
اس مقام قرب تک اب عشق پہنچا ہی جہاں	us maqām-e-qarb tak ab ishq pahuñchā hī jahāñ
دیدہ و دل کا بھی اکثر واسطا ہوتا نہیں	dīda-o-dil kā bhī aksar vāstā hotā nahīñ
ہر قدم کے ساتھ منزل لیکن اس کا کیا علاج	har qadam ke saath manzil lekin is kā kyā ilaaj
عشق ہی کم بخت منزل آشنا ہوتا نہیں	ishq hī kam-baḳht manzil-āshnā hotā nahīñ
اللہ اللہ یہ کمال اور ارتباط حسن و عشق	allāh allāh ye kamāl aur irtibāt-e-husn-o-ishq
فاصلے ہوں لاکھ دل سے دل جدا ہوتا نہیں	fāsle hoñ laakh dil se dil judā hotā nahīñ
کیا قیامت ہے کہ اس دور ترقی میں جگرؔ	kyā qayāmat hai ki is daur-e-taraqqī meñ 'jigar'
آدمی سے آدمی کا حق ادا ہوتا نہیں	aadmī se aadmī kā haq adā hotā nahīñ
کام آخر جذبۂ بے اختیار آ ہی گیا	kaam āḳhir jazba-e-be-iḳhtiyār aa hī gayā
دل کچھ اس صورت سے تڑپا ان کو پیار آ ہی گیا	dil kuchh is sūrat se taḌpā un ko pyaar aa hī gayā
جب نگاہیں اٹھ گئیں اللہ ری معراج شوق	jab nigāheñ uTh ga.iiñ allāh-rī merāj-shauq
دیکھتا کیا ہوں وہ جان انتظار آ ہی گیا	dekhtā kyā huuñ vo jān-e-intizār aa hī gayā
ہائے یہ حسن تصور کا فریب رنگ و بو	haa.e ye husn-e-tasavvur kā fareb-e-rañg-o-bū
میں یہ سمجھا جیسے وہ جان بہار آ ہی گیا	maiñ ye samjhā jaise vo jān-e-bahār aa hī gayā
ہاں سزا دے اے خدائے عشق اے توفیق غم	haañ sazā de ai ḳhudā-e-ishq ai taufīq-e-ġham
پھر زبان بے ادب پر ذکر یار آ ہی گیا	phir zabān-e-be-adab par zikr yaar aa hī gayā
اس طرح خوش ہوں کسی کے وعدۂ فردا پہ میں	is tarah ḳhush huuñ kisī ke vāda-e-fardā pe maiñ
در حقیقت جیسے مجھ کو اعتبار آ ہی گیا	dar-haqīqat jaise mujh ko e'tibār aa hī gayā
ہائے کافر دل کی یہ کافر جنوں انگیزیاں	haa.e kāfir-dil kī ye kāfir junūñ-añgeziyāñ
تم کو پیار آئے نہ آئے مجھ کو پیار آ ہی گیا	tum ko pyaar aa.e na aa.e mujh ko pyaar aa hī gayā
درد نے کروٹ ہی بدلی تھی کہ دل کی آڑ سے	dard ne karvaT hī badlī thī ki dil kī aaḌ se
دفعتاً پردہ اٹھا اور پردہ دار آ ہی گیا	daf.atan parda uThā aur parda-dār aa hī gayā
دل نے اک نالہ کیا آج اس طرح دیوانہ وار	dil ne ik naala kiyā aaj is tarah dīvāna-vār
بال بکھرائے کوئی مستانہ وار آ ہی گیا	baal bikhrā.e koī msatānā-vār aa hī gayā
جان ہی دے دی جگرؔ نے آج پائے یار پر	jaan hī de dī 'jigar' ne aaj pā-e-yār par
عمر بھر کی بے قراری کو قرار آ ہی گیا	umr bhar kī be-qarārī ko qarār aa hī gayā
اب تو یہ بھی نہیں رہا احساس	ab to ye bhī nahīñ rahā ehsās
درد ہوتا ہے یا نہیں ہوتا	dard hotā hai yā nahīñ hotā
عشق جب تک نہ کر چکے رسوا	ishq jab tak na kar chuke rusvā
آدمی کام کا نہیں ہوتا	aadmī kaam kā nahīñ hotā
ٹوٹ پڑتا ہے دفعتاً جو عشق	TuuT paḌtā hai daf.atan jo ishq
بیشتر دیر پا نہیں ہوتا	besh-tar der-pā nahīñ hotā
وہ بھی ہوتا ہے ایک وقت کہ جب	vo bhī hotā hai ek vaqt ki jab
ماسوا ماسوا نہیں ہوتا	mā-sivā mā-sivā nahīñ hotā
ہائے کیا ہو گیا طبیعت کو	haa.e kyā ho gayā tabī.at ko
غم بھی راحت فزا نہیں ہوتا	ġham bhī rāhat-fazā nahīñ hotā
دل ہمارا ہے یا تمہارا ہے	dil hamārā hai yā tumhārā hai
ہم سے یہ فیصلہ نہیں ہوتا	ham se ye faisla nahīñ hotā
جس پہ تیری نظر نہیں ہوتی	jis pe terī nazar nahīñ hotī
اس کی جانب خدا نہیں ہوتا	us kī jānib ḳhudā nahīñ hotā
میں کہ بے زار عمر بھر کے لیے	maiñ ki be-zār umr bhar ke liye
دل کہ دم بھر جدا نہیں ہوتا	dil ki dam-bhar judā nahīñ hotā
وہ ہمارے قریب ہوتے ہیں	vo hamāre qarīb hote haiñ
جب ہمارا پتا نہیں ہوتا	jab hamārā patā nahīñ hotā
دل کو کیا کیا سکون ہوتا ہے	dil ko kyā kyā sukūn hotā hai
جب کوئی آسرا نہیں ہوتا	jab koī aasrā nahīñ hotā
ہو کے اک بار سامنا ان سے	ho ke ik baar sāmnā un se
پھر کبھی سامنا نہیں ہوتا	phir kabhī sāmnā nahīñ hotā
کبھی شاخ و سبزہ و برگ پر کبھی غنچہ و گل و خار پر	kabhī shāḳh o sabza o barg par kabhī ġhuncha o gul o ḳhaar par
میں چمن میں چاہے جہاں رہوں مرا حق ہے فصل بہار پر	maiñ chaman meñ chāhe jahāñ rahūñ mirā haq hai fasl-e-bahār par
مجھے دیں نہ غیظ میں دھمکیاں گریں لاکھ بار یہ بجلیاں	mujhe deñ na ġhaiz meñ dhamkiyāñ gireñ laakh baar ye bijliyāñ
مری سلطنت یہ ہی آشیاں مری ملکیت یہ ہی چار پر	mirī saltanat ye hī āshiyāñ mirī milkiyat ye hī chaar par
جنہیں کہئے عشق کی وسعتیں جو ہیں خاص حسن کی عظمتیں	jinheñ kahiye ishq kī vus.ateñ jo haiñ ḳhaas husn kī azmateñ
یہ اسی کے قلب سے پوچھئے جسے فخر ہو غم یار پر	ye usī ke qalb se pūchhiye jise faḳhr ho ġham-e-yār par
مرے اشک خوں کی بہار ہے کہ مرقع غم یار ہے	mire ashk-e-ḳhūñ kī bahār hai ki muraqqa-e-ġham-e-yār hai
مری شاعری بھی نثار ہے مری چشم سحر نگار پر	mirī shā.irī bhī nisār hai mirī chashm-e-sehr-nigār par
عجب انقلاب زمانہ ہے مرا مختصر سا فسانہ ہے	ajab inqilāb-e-zamāna hai mirā muḳhtasar sā fasāna hai
یہی اب جو بار ہے دوش پر یہی سر تھا زانوئے یار پر	yahī ab jo baar hai dosh par yahī sar thā zānu-e-yār par
یہ کمال عشق کی سازشیں یہ جمال حسن کی نازشیں	ye kamāl-e-ishq kī sāzisheñ ye jamāl-e-husn kī nāzisheñ
یہ عنایتیں یہ نوازشیں مری ایک مشت غبار پر	ye ināyateñ ye navāzisheñ mirī ek musht-e-ġhubār par
مری سمت سے اسے اے صبا یہ پیام آخر غم سنا	mirī samt se use ai sabā ye payām-e-āḳhir-e-ġham sunā
ابھی دیکھنا ہو تو دیکھ جا کہ خزاں ہے اپنی بہار پر	abhī dekhnā ho to dekh jā ki ḳhizāñ hai apnī bahār par
یہ فریب جلوہ ہے سر بسر مجھے ڈر یہ ہے دل بے خبر	ye fareb-e-jalva hai sar-ba-sar mujhe Dar ye hai dil-e-be-ḳhabar
کہیں جم نہ جائے تری نظر انہیں چند نقش و نگار پر	kahīñ jam na jaa.e tirī nazar inhīñ chand naqsh o nigār par
میں رہین درد سہی مگر مجھے اور چاہئے کیا جگرؔ	maiñ rahīn-e-dard sahī magar mujhe aur chāhiye kyā 'jigar'
غم یار ہے مرا شیفتہ میں فریفتہ غم یار پر	ġham-e-yār hai mirā shefta maiñ farefta ġham-e-yār par
آیا نہ راس نالۂ دل کا اثر مجھے	aayā na raas nāla-e-dil kā asar mujhe
اب تم ملے تو کچھ نہیں اپنی خبر مجھے	ab tum mile to kuchh nahīñ apnī ḳhabar mujhe
دل لے کے مجھ سے دیتے ہو داغ جگر مجھے	dil le ke mujh se dete ho dāġh-e-jigar mujhe
یہ بات بھولنے کی نہیں عمر بھر مجھے	ye baat bhūlne kī nahīñ umr bhar mujhe
ہر سو دکھائی دیتے ہیں وہ جلوہ گر مجھے	har-sū dikhā.ī dete haiñ vo jalva-gar mujhe
کیا کیا فریب دیتی ہے میری نظر مجھے	kyā kyā fareb detī hai merī nazar mujhe
ملتی نہیں ہے لذت درد جگر مجھے	miltī nahīñ hai lazzat-e-dard-e-jigar mujhe
بھولی ہوئی نہ ہو نگہ فتنہ گر مجھے	bhūlī huī na ho nigah-e-fitnagar mujhe
ڈالا ہے بے خودی نے عجب راہ پر مجھے	Daalā hai be-ḳhudī ne ajab raah par mujhe
آنکھیں ہیں اور کچھ نہیں آتا نظر مجھے	āñkheñ haiñ aur kuchh nahīñ aatā nazar mujhe
کرنا ہے آج حضرت ناصح سے سامنا	karnā hai aaj hazrat-e-nāseh se sāmnā
مل جائے دو گھڑی کو تمہاری نظر مجھے	mil jaa.e do ghaḌī ko tumhārī nazar mujhe
مستانہ کر رہا ہوں رہ عاشقی کو طے	mastāna kar rahā huuñ rah-e-āshiqī ko tai
لے جائے جذب شوق مرا اب جدھر مجھے	le jaa.e jazb-e-shauq mirā ab jidhar mujhe
ڈرتا ہوں جلوۂ رخ جاناں کو دیکھ کر	Dartā huuñ jalva-e-ruḳh-e-jānāñ ko dekh kar
اپنا بنا نہ لے کہیں میری نظر مجھے	apnā banā na le kahīñ merī nazar mujhe
یکساں ہے حسن و عشق کی سر مستیوں کا رنگ	yaksāñ hai husn-o-ishq kī sar-mastiyoñ kā rañg
ان کی خبر انہیں ہے نہ میری خبر مجھے	un kī ḳhabar unheñ hai na merī ḳhabar mujhe
مرنا ہے ان کے پاؤں پہ رکھ کر سر نیاز	marnā hai un ke paañv pe rakh kar sar-e-niyāz
کرنا ہے آج قصۂ غم مختصر مجھے	karnā hai aaj qissa-e-ġham muḳhtasar mujhe
سینے سے دل عزیز ہے دل سے ہو تم عزیز	siine se dil aziiz hai dil se ho tum aziiz
سب سے مگر عزیز ہے تیری نظر مجھے	sab se magar aziiz hai terī nazar mujhe
میں دور ہوں تو روئے سخن مجھ سے کس لیے	maiñ duur huuñ to rū-e-suḳhan mujh se kis liye
تم پاس ہو تو کیوں نہیں آتے نظر مجھے	tum paas ho to kyuuñ nahīñ aate nazar mujhe
کیا جانئے قفس میں رہے کیا معاملہ	kyā jāniye qafas meñ rahe kyā mo.āmla
اب تک تو ہیں عزیز مرے بال و پر مجھے	ab tak to haiñ aziiz mire bāl-o-par mujhe
شاعر فطرت ہوں جب بھی فکر فرماتا ہوں میں	shā.er-e-fitrat huuñ jab bhī fikr farmātā huuñ maiñ
روح بن کر ذرے ذرے میں سما جاتا ہوں میں	ruuh ban kar zarre zarre meñ samā jaatā huuñ maiñ
آ کہ تجھ بن اس طرح اے دوست گھبراتا ہوں میں	aa ki tujh bin is tarah ai dost ghabrātā huuñ maiñ
جیسے ہر شے میں کسی شے کی کمی پاتا ہوں میں	jaise har shai meñ kisī shai kī kamī paatā huuñ maiñ
جس قدر افسانۂ ہستی کو دہراتا ہوں میں	jis qadar afsāna-e-hastī ko dohrātā huuñ maiñ
اور بھی بیگانۂ ہستی ہوا جاتا ہوں میں	aur bhī be-gāna-e-hastī huā jaatā huuñ maiñ
جب مکان و لا مکاں سب سے گزر جاتا ہوں میں	jab makān-o-lā-makāñ sab se guzar jaatā huuñ maiñ
اللہ اللہ تجھ کو خود اپنی جگہ پاتا ہوں میں	allāh allāh tujh ko ḳhud apnī jagah paatā huuñ maiñ
تیری صورت کا جو آئینہ اسے پاتا ہوں میں	terī sūrat kā jo ā.īna use paatā huuñ maiñ
اپنے دل پر آپ کیا کیا ناز فرماتا ہوں میں	apne dil par aap kyā kyā naaz farmātā huuñ maiñ
یک بہ یک گھبرا کے جتنی دور ہٹ آتا ہوں میں	yak-ba-yak ghabrā ke jitnī duur haT aatā huuñ maiñ
اور بھی اس شوخ کو نزدیک تر پاتا ہوں میں	aur bhī us shoḳh ko nazdīk-tar paatā huuñ maiñ
میری ہستی شوق پیہم میری فطرت اضطراب	merī hastī shauq-e-paiham merī fitrat iztirāb
کوئی منزل ہو مگر گزرا چلا جاتا ہوں میں	koī manzil ho magar guzrā chalā jaatā huuñ maiñ
ہائے ری مجبوریاں ترک محبت کے لیے	hā.e-rī majbūriyāñ tark-e-mohabbat ke liye
مجھ کو سمجھاتے ہیں وہ اور ان کو سمجھاتا ہوں میں	mujh ko samjhāte haiñ vo aur un ko samjhātā huuñ maiñ
میری ہمت دیکھنا میری طبیعت دیکھنا	merī himmat dekhnā merī tabī.at dekhnā
جو سلجھ جاتی ہے گتھی پھر سے الجھاتا ہوں میں	jo sulajh jaatī hai gutthī phir se uljhātā huuñ maiñ
حسن کو کیا دشمنی ہے عشق کو کیا بیر ہے	husn ko kyā dushmanī hai ishq ko kyā bair hai
اپنے ہی قدموں کی خود ہی ٹھوکریں کھاتا ہوں میں	apne hī qadmoñ kī ḳhud hī Thokareñ khātā huuñ maiñ
تیری محفل تیرے جلوے پھر تقاضا کیا ضرور	terī mahfil tere jalve phir taqāzā kyā zarūr
لے اٹھا جاتا ہوں ظالم لے چلا جاتا ہوں میں	le uThā jaatā huuñ zālim le chalā jaatā huuñ maiñ
تا کجا یہ پردہ داری ہائے عشق و لاف حسن	tā-kujā ye parda-dārī-ha-e-ishq-o-lāf-e-husn
ہاں سنبھل جائیں دو عالم ہوش میں آتا ہوں میں	haañ sambhal jaa.eñ do-ālam hosh meñ aatā huuñ maiñ
میری خاطر اب وہ تکلیف تجلی کیوں کریں	merī ḳhātir ab vo taklīf-e-tajalli kyuuñ kareñ
اپنی گرد شوق میں خود ہی چھپا جاتا ہوں میں	apnī gard-e-shauq meñ ḳhud hī chhupā jaatā huuñ maiñ
دل مجسم شعر و نغمہ وہ سراپا رنگ و بو	dil mujassam sher-o-naġhma vo sarāpā rañg-o-bū
کیا فضائیں ہیں کہ جن میں حل ہوا جاتا ہوں میں	kyā fazā.eñ haiñ ki jin meñ hal huā jaatā huuñ maiñ
تا کجا ضبط محبت تا کجا درد فراق	tā-kujā zabt-e-mohabbat tā-kujā dard-e-firāq
رحم کر مجھ پر کہ تیرا راز کہلاتا ہوں میں	rahm kar mujh par ki terā raaz kahlātā huuñ maiñ
واہ رے شوق شہادت کوئے قاتل کی طرف	vāh-re shauq-e-shahādat kū-e-qātil kī taraf
گنگناتا رقص کرتا جھومتا جاتا ہوں میں	gungunātā raqs kartā jhūmtā jaatā huuñ maiñ
یا وہ صورت خود جہان رنگ و بو محکوم تھا	yā vo sūrat ḳhud jahān-e-rañg-o-bū mahkūm thā
یا یہ عالم اپنے سائے سے دبا جاتا ہوں میں	yā ye aalam apne saa.e se dabā jaatā huuñ maiñ
دیکھنا اس عشق کی یہ طرفہ کاری دیکھنا	dekhnā is ishq kī ye turfa-kārī dekhnā
وہ جفا کرتے ہیں مجھ پر اور شرماتا ہوں میں	vo jafā karte haiñ mujh par aur sharmātā huuñ maiñ
ایک دل ہے اور طوفان حوادث اے جگرؔ	ek dil hai aur tūfān-e-havādis ai 'jigar'
ایک شیشہ ہے کہ ہر پتھر سے ٹکراتا ہوں میں	ek shīsha hai ki har patthar se Takrātā huuñ maiñ
یہ ہے مے کدہ یہاں رند ہیں یہاں سب کا ساقی امام ہے	ye hai mai-kada yahāñ riñd haiñ yahāñ sab kā saaqī imaam hai
یہ حرم نہیں ہے اے شیخ جی یہاں پارسائی حرام ہے	ye haram nahīñ hai ai shaiḳh jī yahāñ pārsā.ī harām hai
جو ذرا سی پی کے بہک گیا اسے میکدے سے نکال دو	jo zarā sī pī ke bahak gayā use mai-kade se nikāl do
یہاں تنگ نظر کا گزر نہیں یہاں اہل ظرف کا کام ہے	yahāñ tañg-nazar kā guzar nahīñ yahāñ ahl-e-zarf kā kaam hai
کوئی مست ہے کوئی تشنہ لب تو کسی کے ہاتھ میں جام ہے	koī mast hai koī tishna-lab to kisī ke haath meñ jaam hai
مگر اس پہ کوئی کرے بھی کیا یہ تو میکدے کا نظام ہے	magar is pe koī kare bhī kyā ye to mai-kade kā nizām hai
یہ جناب شیخ کا فلسفہ ہے عجیب سارے جہان سے	ye janāb-e-shaiḳh kā falsafa hai ajiib saare jahān se
جو وہاں پیو تو حلال ہے جو یہاں پیو تو حرام ہے	jo vahāñ piyo to halāl hai jo yahāñ piyo to harām hai
اسی کائنات میں اے جگرؔ کوئی انقلاب اٹھے گا پھر	isī kā.enāt meñ ai 'jigar' koī inqalāb uThegā phir
کہ بلند ہو کے بھی آدمی ابھی خواہشوں کا غلام ہے	ki buland ho ke bhī aadmī abhī ḳhvāhishoñ kā ġhulām hai
دل میں کسی کے راہ کئے جا رہا ہوں میں	dil meñ kisī ke raah kiye jā rahā huuñ maiñ
کتنا حسیں گناہ کئے جا رہا ہوں میں	kitnā hasīñ gunāh kiye jā rahā huuñ maiñ
دنیائے دل تباہ کئے جا رہا ہوں میں	duniyā-e-dil tabāh kiye jā rahā huuñ maiñ
صرف نگاہ و آہ کئے جا رہا ہوں میں	sarf-e-nigāh-o-āh kiye jā rahā huuñ maiñ
فرد عمل سیاہ کئے جا رہا ہوں میں	fard-e-amal siyāh kiye jā rahā huuñ maiñ
رحمت کو بے پناہ کئے جا رہا ہوں میں	rahmat ko be-panāh kiye jā rahā huuñ maiñ
ایسی بھی اک نگاہ کئے جا رہا ہوں میں	aisī bhī ik nigāh kiye jā rahā huuñ maiñ
ذروں کو مہر و ماہ کئے جا رہا ہوں میں	zarroñ ko mehr-o-māh kiye jā rahā huuñ maiñ
مجھ سے لگے ہیں عشق کی عظمت کو چار چاند	mujh se lage haiñ ishq kī azmat ko chaar chāñd
خود حسن کو گواہ کئے جا رہا ہوں میں	ḳhud husn ko gavāh kiye jā rahā huuñ maiñ
دفتر ہے ایک معنئ بے لفظ و صوت کا	daftar hai ek māni-e-be-lafz-o-saut kā
سادہ سی جو نگاہ کئے جا رہا ہوں میں	saada sī jo nigāh kiye jā rahā huuñ maiñ
آگے قدم بڑھائیں جنہیں سوجھتا نہیں	aage qadam baḌhā.eñ jinheñ sūjhtā nahīñ
روشن چراغ راہ کئے جا رہا ہوں میں	raushan charāġh-e-rāh kiye jā rahā huuñ maiñ
معصومئ جمال کو بھی جن پہ رشک ہے	māsūmi-e-jamāl ko bhī jin pe rashk hai
ایسے بھی کچھ گناہ کئے جا رہا ہوں میں	aise bhī kuchh gunāh kiye jā rahā huuñ maiñ
تنقید حسن مصلحت خاص عشق ہے	tanqīd-e-husn maslahat-e-ḳhās-e-ishq hai
یہ جرم گاہ گاہ کئے جا رہا ہوں میں	ye jurm gaah gaah kiye jā rahā huuñ maiñ
اٹھتی نہیں ہے آنکھ مگر اس کے روبرو	uThtī nahīñ hai aañkh magar us ke rū-ba-rū
نادیدہ اک نگاہ کئے جا رہا ہوں میں	nādīda ik nigāh kiye jā rahā huuñ maiñ
گلشن پرست ہوں مجھے گل ہی نہیں عزیز	gulshan-parast huuñ mujhe gul hī nahīñ aziiz
کانٹوں سے بھی نباہ کئے جا رہا ہوں میں	kāñToñ se bhī nibāh kiye jā rahā huuñ maiñ
یوں زندگی گزار رہا ہوں ترے بغیر	yuuñ zindagī guzār rahā huuñ tire baġhair
جیسے کوئی گناہ کئے جا رہا ہوں میں	jaise koī gunāh kiye jā rahā huuñ maiñ
مجھ سے ادا ہوا ہے جگرؔ جستجو کا حق	mujh se adā huā hai 'jigar' justujū kā haq
ہر ذرے کو گواہ کئے جا رہا ہوں میں	har zarre ko gavāh kiye jā rahā huuñ maiñ
یہ مصرع کاش نقش ہر در و دیوار ہو جائے	ye misra.a kaash naqsh-e-har-dar-o-dīvār ho jaa.e
جسے جینا ہو مرنے کے لیے تیار ہو جائے	jise jiinā ho marne ke liye tayyār ho jaa.e
وہی مے خوار ہے جو اس طرح مے خوار ہو جائے	vahī mai-ḳhvār hai jo is tarah mai-ḳhvār ho jaa.e
کہ شیشہ توڑ دے اور بے پیے سرشار ہو جائے	ki shīsha toḌ de aur be-piye sarshār ho jaa.e
دل انساں اگر شائستہ اسرار ہو جائے	dil-e-insāñ agar shā.ista-e-asrār ho jaa.e
لب خاموش فطرت ہی لب گفتار ہو جائے	lab-e-ḳhāmosh-fitrat hī lab-e-guftār ho jaa.e
ہر اک بے کار سی ہستی بروئے کار ہو جائے	har ik be-kār sī hastī ba-rū-e-kār ho jaa.e
جنوں کی روح خوابیدہ اگر بیدار ہو جائے	junūñ kī rūh-e-ḳhvābīda agar bedār ho jaa.e
سنا ہے حشر میں ہر آنکھ اسے بے پردہ دیکھے گی	sunā hai hashr meñ har aañkh use be-parda dekhegī
مجھے ڈر ہے نہ توہین جمال یار ہو جائے	mujhe Dar hai na tauhīn-e-jamāl-e-yār ho jaa.e
حریم ناز میں اس کی رسائی ہو تو کیوں کر ہو	harīm-e-nāz meñ us kī rasā.ī ho to kyūñkar ho
کہ جو آسودہ زیر سایۂ دیوار ہو جائے	ki jo āsūda zer-e-sāya-e-dīvār ho jaa.e
معاذ اللہ اس کی واردات غم معاذ اللہ	ma.āz-allāh us kī vārdāt-e-ġham ma.āz-allāh
چمن جس کا وطن ہو اور چمن بے زار ہو جائے	chaman jis kā vatan ho aur chaman-be-zār ho jaa.e
یہی ہے زندگی تو زندگی سے خودکشی اچھی	yahī hai zindagī to zindagī se ḳhud-kushī achchhī
کہ انساں عالم انسانیت پر بار ہو جائے	ki insāñ ālam-e-insāniyat par baar ho jaa.e
اک ایسی شان پیدا کر کہ باطل تھرتھرا اٹھے	ik aisī shaan paidā kar ki bātil thartharā uTThe
نظر تلوار بن جائے نفس جھنکار ہو جائے	nazar talvār ban jaa.e nafas jhankār ho jaa.e
یہ روز و شب یہ صبح و شام یہ بستی یہ ویرانہ	ye roz o shab ye sub.h o shaam ye bastī ye vīrāna
سبھی بیدار ہیں انساں اگر بیدار ہو جائے	sabhī bedār haiñ insāñ agar bedār ho jaa.e
نظر ملا کے مرے پاس آ کے لوٹ لیا	nazar milā ke mire paas aa ke luuT liyā
نظر ہٹی تھی کہ پھر مسکرا کے لوٹ لیا	nazar haTī thī ki phir muskurā ke luuT liyā
شکست حسن کا جلوہ دکھا کے لوٹ لیا	shikast-e-husn kā jalva dikhā ke luuT liyā
نگاہ نیچی کئے سر جھکا کے لوٹ لیا	nigāh nīchī kiye sar jhukā ke luuT liyā
دہائی ہے مرے اللہ کی دہائی ہے	duhā.ī hai mire allāh kī duhā.ī hai
کسی نے مجھ سے بھی مجھ کو چھپا کے لوٹ لیا	kisī ne mujh se bhī mujh ko chhupā ke luuT liyā
سلام اس پہ کہ جس نے اٹھا کے پردۂ دل	salām us pe ki jis ne uThā ke parda-e-dil
مجھی میں رہ کے مجھی میں سما کے لوٹ لیا	mujhī meñ rah ke mujhī meñ samā ke luuT liyā
انہیں کے دل سے کوئی اس کی عظمتیں پوچھے	unhīñ ke dil se koī us kī azmateñ pūchhe
وہ ایک دل جسے سب کچھ لٹا کے لوٹ لیا	vo ek dil jise sab kuchh luTā ke luuT liyā
یہاں تو خود تری ہستی ہے عشق کو درکار	yahāñ to ḳhud tirī hastī hai ishq ko darkār
وہ اور ہوں گے جنہیں مسکرا کے لوٹ لیا	vo aur hoñge jinheñ muskurā ke luuT liyā
خوشا وہ جان جسے دی گئی امانت عشق	ḳhushā vo jaan jise dī ga.ī amānat-e-ishq
رہے وہ دل جسے اپنا بنا کے لوٹ لیا	rahe vo dil jise apnā banā ke luuT liyā
نگاہ ڈال دی جس پر حسین آنکھوں نے	nigāh Daal dī jis par hasīn āñkhoñ ne
اسے بھی حسن مجسم بنا کے لوٹ لیا	use bhī husn-e-mujassam banā ke luuT liyā
بڑے وہ آئے دل و جاں کے لوٹنے والے	baḌe vo aa.e dil o jaañ ke lūTne vaale
نظر سے چھیڑ دیا گدگدا کے لوٹ لیا	nazar se chheḌ diyā gudgudā ke luuT liyā
رہا خراب محبت ہی وہ جسے تو نے	rahā ḳharāb-e-mohabbat hī vo jise tū ne
خود اپنا درد محبت دکھا کے لوٹ لیا	ḳhud apnā dard-e-mohabbat dikhā ke luuT liyā
کوئی یہ لوٹ تو دیکھے کہ اس نے جب چاہا	koī ye luuT to dekhe ki us ne jab chāhā
تمام ہستئ دل کو جگا کے لوٹ لیا	tamām hastī-e-dil ko jagā ke luuT liyā
کرشما سازی حسن ازل ارے توبہ	karishmā-sāzi-e-husn-e-azal are tauba
مرا ہی آئینہ مجھ کو دکھا کے لوٹ لیا	mirā hī ā.īna mujh ko dikhā ke luuT liyā
نہ لٹتے ہم مگر ان مست انکھڑیوں نے جگرؔ	na luTte ham magar un mast añkhḌiyoñ ne 'jigar'
نظر بچاتے ہوئے ڈبڈبا کے لوٹ لیا	nazar bachāte hue DabDabā ke luuT liyā
شب فراق ہے اور نیند آئی جاتی ہے	shab-e-firāq hai aur niind aa.ī jaatī hai
کچھ اس میں ان کی توجہ بھی پائی جاتی ہے	kuchh is meñ un kī tavajjoh bhī paa.ī jaatī hai
یہ عمر عشق یوں ہی کیا گنوائی جاتی ہے	ye umr-e-ishq yūñhī kyā gañvā.ī jaatī hai
حیات زندہ حقیقت بنائی جاتی ہے	hayāt zinda haqīqat banā.ī jaatī hai
بنا بنا کے جو دنیا مٹائی جاتی ہے	banā banā ke jo duniyā miTā.ī jaatī hai
ضرور کوئی کمی ہے کہ پائی جاتی ہے	zarūr koī kamī hai ki paa.ī jaatī hai
ہمیں پہ عشق کی تہمت لگائی جاتی ہے	hamīñ pe ishq kī tohmat lagā.ī jaatī hai
مگر یہ شرم جو چہرے پہ چھائی جاتی ہے	magar ye sharm jo chehre pe chhā.ī jaatī hai
خدا کرے کہ حقیقت میں زندگی بن جائے	ḳhudā kare ki haqīqat meñ zindagī ban jaa.e
وہ زندگی جو زباں تک ہی پائی جاتی ہے	vo zindagī jo zabāñ tak hī paa.ī jaatī hai
گناہ گار کے دل سے نہ بچ کے چل زاہد	gunāhgār ke dil se na bach ke chal zāhid
یہیں کہیں تری جنت بھی پائی جاتی ہے	yahīñ kahīñ tirī jannat bhī paa.ī jaatī hai
نہ سوز عشق نہ برق جمال پر الزام	na soz-e-ishq na barq-e-jamāl par ilzām
دلوں میں آگ خوشی سے لگائی جاتی ہے	diloñ meñ aag ḳhushī se lagā.ī jaatī hai
کچھ ایسے بھی تو ہیں رندان پاک باز جگرؔ	kuchh aise bhī to haiñ rindān-e-pāk-bāz 'jigar'
کہ جن کو بے مئے و ساغر پلائی جاتی ہے	ki jin ko be-mai-o-sāġhar pilā.ī jaatī hai
محبت میں یہ کیا مقام آ رہے ہیں	mohabbat meñ ye kyā maqām aa rahe haiñ
کہ منزل پہ ہیں اور چلے جا رہے ہیں	ki manzil pe haiñ aur chale jā rahe haiñ
یہ کہہ کہہ کے ہم دل کو بہلا رہے ہیں	ye kah kah ke ham dil ko bahlā rahe haiñ
وہ اب چل چکے ہیں وہ اب آ رہے ہیں	vo ab chal chuke haiñ vo ab aa rahe haiñ
وہ از خود ہی نادم ہوئے جا رہے ہیں	vo az-ḳhud hī nādim hue jā rahe haiñ
خدا جانے کیا کیا خیال آ رہے ہیں	ḳhudā jaane kyā kyā ḳhayāl aa rahe haiñ
ہمارے ہی دل سے مزے ان کے پوچھو	hamāre hī dil se maze un ke pūchho
وہ دھوکے جو دانستہ ہم کھا رہے ہیں	vo dhoke jo dānista ham khā rahe haiñ
جفا کرنے والوں کو کیا ہو گیا ہے	jafā karne vāloñ ko kyā ho gayā hai
وفا کر کے بھی ہم تو شرما رہے ہیں	vafā kar ke bhī ham to sharmā rahe haiñ
وہ عالم ہے اب یارو اغیار کیسے	vo aalam hai ab yaaro aġhyār kaise
ہمیں اپنے دشمن ہوئے جا رہے ہیں	hamīñ apne dushman hue jā rahe haiñ
مزاج گرامی کی ہو خیر یارب	mizāj-e-girāmī kī ho ḳhair yā-rab
کئی دن سے اکثر وہ یاد آ رہے ہیں	ka.ī din se aksar vo yaad aa rahe haiñ
تجھی سے ابتدا ہے تو ہی اک دن انتہا ہوگا	tujhī se ibtidā hai tū hī ik din intihā hogā
صدائے ساز ہوگی اور نہ ساز بے صدا ہوگا	sadā-e-sāz hogī aur na sāz-e-be-sadā hogā
ہمیں معلوم ہے ہم سے سنو محشر میں کیا ہوگا	hameñ ma.alūm hai ham se suno mahshar meñ kyā hogā
سب اس کو دیکھتے ہوں گے وہ ہم کو دیکھتا ہوگا	sab us ko dekhte hoñge vo ham ko dekhtā hogā
سر محشر ہم ایسے عاصیوں کا اور کیا ہوگا	sar-e-mahshar ham aise āsiyoñ kā aur kyā hogā
در جنت نہ وا ہوگا در رحمت تو وا ہوگا	dar-e-jannat na vā hogā dar-e-rahmat to vā hogā
جہنم ہو کہ جنت جو بھی ہوگا فیصلہ ہوگا	jahannam ho ki jannat jo bhī hogā faisla hogā
یہ کیا کم ہے ہمارا اور ان کا سامنا ہوگا	ye kyā kam hai hamārā aur un kā sāmnā hogā
ازل ہو یا ابد دونوں اسیر زلف حضرت ہیں	azal ho yā abad donoñ asīr-e-zulf-e-hazrat haiñ
جدھر نظریں اٹھاؤ گے یہی اک سلسلا ہوگا	jidhar nazreñ uThāoge yahī ik silsilā hogā
یہ نسبت عشق کی بے رنگ لائے رہ نہیں سکتی	ye nisbat ishq kī be-rañg laa.e rah nahīñ saktī
جو محبوب خدا کا ہے وہ محبوب خدا ہوگا	jo mahbūb-e-ḳhudā kā hai vo mahbūb-e-ḳhudā hogā
اسی امید پر ہم طالبان درد جیتے ہیں	isī ummīd par ham tālibān-e-dard jiite haiñ
خوشا درد دے کہ تیرا اور درد لا دوا ہوگا	ḳhoshā dard de ki terā aur dard-e-lā-davā hogā
نگاہ قہر پر بھی جان و دل سب کھوئے بیٹھا ہے	nigāh-e-qahr par bhī jān-o-dil sab kho.e baiThā hai
نگاہ مہر عاشق پر اگر ہوگی تو کیا ہوگا	nigāh-e-mehr āshiq par agar hogī to kyā hogā
سیانا بھیج دے گا ہم کو محشر سے جہنم میں	siyānā bhej degā ham ko mahshar se jahannam meñ
مگر جو دل پہ گزرے گی وہ دل ہی جانتا ہوگا	magar jo dil pe guzregī vo dil hī jāntā hogā
سمجھتا کیا ہے تو دیوانگان عشق کو زاہد	samajhtā kyā hai tū dīvāngān-e-ishq ko zāhid
یہ ہو جائیں گے جس جانب اسی جانب خدا ہوگا	ye ho jā.eñge jis jānib usī jānib ḳhudā hogā
جگرؔ کا ہاتھ ہوگا حشر میں اور دامن حضرت	'jigar' kā haath hogā hashr meñ aur dāman-e-hazrat
شکایت ہو کہ شکوہ جو بھی ہوگا برملا ہوگا	shikāyat ho ki shikva jo bhī hogā barmalā hogā
ترے جمال حقیقت کی تاب ہی نہ ہوئی	tire jamāl-e-haqīqat kī taab hī na huī
ہزار بار نگہ کی مگر کبھی نہ ہوئی	hazār baar nigah kī magar kabhī na huī
تری خوشی سے اگر غم میں بھی خوشی نہ ہوئی	tirī ḳhushī se agar ġham meñ bhī ḳhushī na huī
وہ زندگی تو محبت کی زندگی نہ ہوئی	vo zindagī to mohabbat kī zindagī na huī
کہاں وہ شوخ ملاقات خود سے بھی نہ ہوئی	kahāñ vo shoḳh mulāqāt ḳhud se bhī na huī
بس ایک بار ہوئی اور پھر کبھی نہ ہوئی	bas ek baar huī aur phir kabhī na huī
وہ ہم ہیں اہل محبت کہ جان سے دل سے	vo ham haiñ ahl-e-mohabbat ki jaan se dil se
بہت بخار اٹھے آنکھ شبنمی نہ ہوئی	bahut buḳhār uThe aañkh shabnamī na huī
ٹھہر ٹھہر دل بے تاب پیار تو کر لوں	Thahar Thahar dil-e-betāb pyaar to kar luuñ
اب اس کے بعد ملاقات پھر ہوئی نہ ہوئی	ab us ke ba.ad mulāqāt phir huī na huī
مرے خیال سے بھی آہ مجھ کو بعد رہا	mire ḳhayāl se bhī aah mujh ko buad rahā
ہزار طرح سے چاہا برابری نہ ہوئی	hazār tarah se chāhā barābarī na huī
ہم اپنی رندی و طاعت پہ خاک ناز کریں	ham apnī rindī-o-tā.at pe ḳhaak naaz kareñ
قبول حضرت سلطاں ہوئی ہوئی نہ ہوئی	qubūl-e-hazrat-e-sultāñ huī huī na huī
کوئی بڑھے نہ بڑھے ہم تو جان دیتے ہیں	koī baḌhe na baḌhe ham to jaan dete haiñ
پھر ایسی چشم توجہ ہوئی ہوئی نہ ہوئی	phir aisī chashm-e-tavajjoh huī huī na huī
تمام حرف و حکایت تمام دیدہ و دل	tamām harf-o-hikāyat tamām dīda-o-dil
اس اہتمام پہ بھی شرح عاشقی نہ ہوئی	is ehtimām pe bhī sharh-e-āshiqī na huī
فسردہ خاطرئ عشق اے معاذ اللہ	fasurda-ḳhātirī-e-ishq ai ma.āz-allāh
خیال یار سے بھی کچھ شگفتگی نہ ہوئی	ḳhayāl-e-yār se bhī kuchh shaguftagī na huī
تری نگاہ کرم کو بھی آزما دیکھا	tirī nigāh-e-karam ko bhī aazmā dekhā
اذیتوں میں نہ ہونی تھی کچھ کمی نہ ہوئی	aziyyatoñ meñ na honī thī kuchh kamī na huī
کسی کی مست نگاہی نے ہاتھ تھام لیا	kisī kī mast-nigāhī ne haath thaam liyā
شریک حال جہاں میری بے خودی نہ ہوئی	sharīk-e-hāl jahāñ merī be-ḳhudī na huī
صبا یہ ان سے ہمارا پیام کہہ دینا	sabā ye un se hamārā payām kah denā
گئے ہو جب سے یہاں صبح و شام ہی نہ ہوئی	ga.e ho jab se yahāñ sub.h o shaam hī na huī
وہ کچھ سہی نہ سہی پھر بھی زاہد ناداں	vo kuchh sahī na sahī phir bhī zāhid-e-nādāñ
بڑے بڑوں سے محبت میں کافری نہ ہوئی	baḌe-baḌoñ se mohabbat meñ kāfirī na huī
ادھر سے بھی ہے سوا کچھ ادھر کی مجبوری	idhar se bhī hai sivā kuchh udhar kī majbūrī
کہ ہم نے آہ تو کی ان سے آہ بھی نہ ہوئی	ki ham ne aah to kī un se aah bhī na huī
خیال یار سلامت تجھے خدا رکھے	ḳhayāl-e-yār salāmat tujhe ḳhudā rakkhe
ترے بغیر کبھی گھر میں روشنی نہ ہوئی	tire baġhair kabhī ghar meñ raushnī na huī
گئے تھے ہم بھی جگرؔ جلوہ گاہ جاناں میں	ga.e the ham bhī 'jigar' jalva-gāh-e-jānāñ meñ
وہ پوچھتے ہی رہے ہم سے بات بھی نہ ہوئی	vo pūchhte hī rahe ham se baat bhī na huī
فکر منزل ہے نہ ہوش جادۂ منزل مجھے	fikr-e-manzil hai na hosh-e-jāda-e-manzil mujhe
جا رہا ہوں جس طرف لے جا رہا ہے دل مجھے	jā rahā huuñ jis taraf le jā rahā hai dil mujhe
اب زباں بھی دے ادائے شکر کے قابل مجھے	ab zabāñ bhī de adā-e-shukr ke qābil mujhe
درد بخشا ہے اگر تو نے بجائے دل مجھے	dard baḳhshā hai agar tū ne bajā.e-dil mujhe
یوں تڑپ کر دل نے تڑپایا سر محفل مجھے	yuuñ taḌap kar dil ne taḌpāyā sar-e-mahfil mujhe
اس کو قاتل کہنے والے کہہ اٹھے قاتل مجھے	us ko qātil kahne vaale kah uThe qātil mujhe
اب کدھر جاؤں بتا اے جذبۂ کامل مجھے	ab kidhar jā.ūñ batā ai jazba-e-kāmil mujhe
ہر طرف سے آج آتی ہے صدائے دل مجھے	har taraf se aaj aatī hai sadā-e-dil mujhe
روک سکتی ہو تو بڑھ کر روک لے منزل مجھے	rok saktī ho to baḌh kar rok le manzil mujhe
ہر طرف سے آج آتی ہے صدائے دل مجھے	har taraf se aaj aatī hai sadā-e-dil mujhe
جان دی کہ حشر تک میں ہوں مری تنہائیاں	jaan dī ki hashr tak maiñ huuñ mirī tanhā.iyāñ
ہاں مبارک فرصت نظارۂ قاتل مجھے	haañ mubārak fursat-e-nazzāra-e-qātil mujhe
ہر اشارے پر ہے پھر بھی گردن تسلیم خم	har ishāre par hai phir bhī gardan-e-taslīm ḳham
جانتا ہوں صاف دھوکے دے رہا ہے دل مجھے	jāntā huuñ saaf dhoke de rahā hai dil mujhe
جا بھی اے ناصح کہاں کا سود اور کیسا زیاں	jā bhī ai nāseh kahāñ kā suud aur kaisā ziyāñ
عشق نے سمجھا دیا ہے عشق کا حاصل مجھے	ishq ne samjhā diyā hai ishq kā hāsil mujhe
میں ازل سے صبح محشر تک فروزاں ہی رہا	maiñ azal se sub.h-e-mahshar tak farozāñ hī rahā
حسن سمجھا تھا چراغ کشتۂ محفل مجھے	husn samjhā thā charāġh-e-kushta-e-mahfil mujhe
خون دل رگ رگ میں جم کر رہ گیا اس وہم سے	ḳhūn-e-dil rag rag meñ jam kar rah gayā is vahm se
بڑھ کے سینے سے نہ لپٹا لے مرا قاتل مجھے	baḌh ke siine se na lipTā le mirā qātil mujhe
کیسا قطرہ کیسا دریا کس کا طوفاں کس کی موج	kaisā qatra kaisā dariyā kis kā tūfāñ kis kī mauj
تو جو چاہے تو ڈبو دے خشکئ ساحل مجھے	tū jo chāhe to Dubo de ḳhushkī-e-sāhil mujhe
پھونک دے اے غیرت سوز محبت پھونک دے	phūñk de ai ġhairat-e-soz-e-mohabbat phūñk de
اب سمجھتی ہیں وہ نظریں رحم کے قابل مجھے	ab samajhtī haiñ vo nazreñ rahm ke qābil mujhe
توڑ کر بیٹھا ہوں راہ شوق میں پائے طلب	toḌ kar baiThā huuñ rāh-e-shauq meñ pā-e-talab
دیکھنا ہے جذبۂ بے تابئ منزل مجھے	dekhnā hai jazba-e-be-tābī-e-manzil mujhe
اے ہجوم ناامیدی شاد باش و زندہ باش	ai hujūm-e-nā-umīdī shād-bāsh-o-zinda-bāsh
تو نے سب سے کر دیا بیگانہ و غافل مجھے	tū ne sab se kar diyā begāna-o-ġhāfil mujhe
درد محرومی سہی احساس ناکامی سہی	dard-e-mahrūmī sahī ehsās-e-nākāmī sahī
اس نے سمجھا تو بہر صورت کسی قابل مجھے	us ne samjhā to bahar-sūrat kisī qābil mujhe
یہ بھی کیا منظر ہے بڑھتے ہیں نہ رکتے ہیں قدم	ye bhī kyā manzar hai baḌhte haiñ na rukte haiñ qadam
تک رہا ہوں دور سے منزل کو میں منزل مجھے	tak rahā huuñ duur se manzil ko maiñ manzil mujhe
سب پہ تو مہربان ہے پیارے	sab pe tū mehrbān hai pyāre
کچھ ہمارا بھی دھیان ہے پیارے	kuchh hamārā bhī dhyān hai pyāre
آ کہ تجھ بن بہت دنوں سے یہ دل	aa ki tujh bin bahut dinoñ se ye dil
ایک سونا مکان ہے پیارے	ek suunā makān hai pyāre
تو جہاں ناز سے قدم رکھ دے	tū jahāñ naaz se qadam rakh de
وہ زمین آسمان ہے پیارے	vo zamīn āsmān hai pyāre
مختصر ہے یہ شوق کی روداد	muḳhtasar hai ye shauq kī rūdād
ہر نفس داستان ہے پیارے	har nafas dāstān hai pyāre
اپنے جی میں ذرا تو کر انصاف	apne jī meñ zarā to kar insāf
کب سے نامہربان ہے پیارے	kab se nā-mehrbān hai pyāre
صبر ٹوٹے ہوئے دلوں کا نہ لے	sabr TuuTe hue diloñ kā na le
تو یوں ہی دھان پان ہے پیارے	tū yūñhī dhaan paan hai pyāre
ہم سے جو ہو سکا سو کر گزرے	ham se jo ho sakā so kar guzre
اب ترا امتحان ہے پیارے	ab tirā imtihān hai pyāre
مجھ میں تجھ میں تو کوئی فرق نہیں	mujh meñ tujh meñ to koī farq nahīñ
عشق کیوں درمیان ہے پیارے	ishq kyuuñ darmiyān hai pyāre
کیا کہے حال دل غریب جگرؔ	kyā kahe hāl-e-dil ġharīb 'jigar'
ٹوٹی پھوٹی زبان ہے پیارے	TuuTī phūTī zabān hai pyāre
داستان غم دل ان کو سنائی نہ گئی	dāstān-e-ġham-e-dil un ko sunā.ī na ga.ī
بات بگڑی تھی کچھ ایسی کہ بنائی نہ گئی	baat bigḌī thī kuchh aisī ki banā.ī na ga.ī
سب کو ہم بھول گئے جوش جنوں میں لیکن	sab ko ham bhuul ga.e josh-e-junūñ meñ lekin
اک تری یاد تھی ایسی جو بھلائی نہ گئی	ik tirī yaad thī aisī jo bhulā.ī na ga.ī
عشق پر کچھ نہ چلا دیدۂ تر کا قابو	ishq par kuchh na chalā dīda-e-tar kā qaabū
اس نے جو آگ لگا دی وہ بجھائی نہ گئی	us ne jo aag lagā dī vo bujhā.ī na ga.ī
پڑ گیا حسن رخ یار کا پرتو جس پر	paḌ gayā husn-e-ruḳh-e-yār kā partav jis par
خاک میں مل کے بھی اس دل کی صفائی نہ گئی	ḳhaak meñ mil ke bhī is dil kī safā.ī na ga.ī
کیا اٹھائے گی صبا خاک مری اس در سے	kyā uThā.egī sabā ḳhaak mirī us dar se
یہ قیامت تو خود ان سے بھی اٹھائی نہ گئی	ye qayāmat to ḳhud un se bhī uThā.ī na ga.ī
طبیعت ان دنوں بیگانۂ غم ہوتی جاتی ہے	tabī.at in dinoñ begāna-e-ġham hotī jaatī hai
مرے حصے کی گویا ہر خوشی کم ہوتی جاتی ہے	mire hisse kī goyā har ḳhushī kam hotī jaatī hai
سحر ہونے کو ہے بیدار شبنم ہوتی جاتی ہے	sahar hone ko hai bedār shabnam hotī jaatī hai
خوشی منجملہ و اسباب ماتم ہوتی جاتی ہے	ḳhushī minjumala-o-asbāb-e-mātam hotī jaatī hai
قیامت کیا یہ اے حسن دو عالم ہوتی جاتی ہے	qayāmat kyā ye ai husn-e-do-ālam hotī jaatī hai
کہ محفل تو وہی ہے دل کشی کم ہوتی جاتی ہے	ki mahfil to vahī hai dil-kashī kam hotī jaatī hai
وہی مے خانہ و صہبا وہی ساغر وہی شیشہ	vahī mai-ḳhāna-o-sahbā vahī sāġhar vahī shīsha
مگر آواز نوشا نوش مدھم ہوتی جاتی ہے	magar āvāz-e-noshā-nosh maddham hotī jaatī hai
وہی ہیں شاہد و ساقی مگر دل بجھتا جاتا ہے	vahī haiñ shāhid-o-sāqī magar dil bujhtā jaatā hai
وہی ہے شمع لیکن روشنی کم ہوتی جاتی ہے	vahī hai sham.a lekin raushnī kam hotī jaatī hai
وہی شورش ہے لیکن جیسے موج تہ نشیں کوئی	vahī shorish hai lekin jaise mauj-e-tah-nashīñ koī
وہی دل ہے مگر آواز مدھم ہوتی جاتی ہے	vahī dil hai magar āvāz maddham hotī jaatī hai
وہی ہے زندگی لیکن جگرؔ یہ حال ہے اپنا	vahī hai zindagī lekin 'jigar' ye haal hai apnā
کہ جیسے زندگی سے زندگی کم ہوتی جاتی ہے	ki jaise zindagī se zindagī kam hotī jaatī hai
وہ ادائے دلبری ہو کہ نوائے عاشقانہ	vo adā-e-dilbarī ho ki navā-e-āshiqāna
جو دلوں کو فتح کر لے وہی فاتح زمانہ	jo diloñ ko fat.h kar le vahī fāteh-e-zamāna
یہ ترا جمال کامل یہ شباب کا زمانہ	ye tirā jamāl-e-kāmil ye shabāb kā zamāna
دل دشمناں سلامت دل دوستاں نشانہ	dil-e-dushmanāñ salāmat dil-e-dostāñ nishāna
کبھی حسن کی طبیعت نہ بدل سکا زمانہ	kabhī husn kī tabī.at na badal sakā zamāna
وہی ناز بے نیازی وہی شان خسروانہ	vahī nāz-e-be-niyāzī vahī shān-e-ḳhusravāna
میں ہوں اس مقام پر اب کہ فراق و وصل کیسے	maiñ huuñ us maqām par ab ki firāq o vasl kaise
مرا عشق بھی کہانی ترا حسن بھی فسانہ	mirā ishq bhī kahānī tirā husn bhī fasāna
مری زندگی تو گزری ترے ہجر کے سہارے	mirī zindagī to guzrī tire hijr ke sahāre
مری موت کو بھی پیارے کوئی چاہیئے بہانہ	mirī maut ko bhī pyāre koī chāhiye bahāna
ترے عشق کی کرامت یہ اگر نہیں تو کیا ہے	tire ishq kī karāmat ye agar nahīñ to kyā hai
کبھی بے ادب نہ گزرا مرے پاس سے زمانہ	kabhī be-adab na guzrā mire paas se zamāna
تری دوری و حضوری کا یہ ہے عجیب عالم	tirī duurī o huzūrī kā ye hai ajiib aalam
ابھی زندگی حقیقت ابھی زندگی فسانہ	abhī zindagī haqīqat abhī zindagī fasāna
مرے ہم صفیر بلبل مرا تیرا ساتھ ہی کیا	mire ham-safīr bulbul mirā terā saath hī kyā
میں ضمیر دشت و دریا تو اسیر آشیانہ	maiñ zamīr-e-dasht-o-dariyā tū asīr-e-āshiyāna
میں وہ صاف ہی نہ کہہ دوں جو ہے فرق مجھ میں تجھ میں	maiñ vo saaf hī na kah duuñ jo hai farq mujh meñ tujh meñ
ترا درد درد تنہا مرا غم غم زمانہ	tirā dard dard-e-tanhā mirā ġham ġham-e-zamāna
ترے دل کے ٹوٹنے پر ہے کسی کو ناز کیا کیا	tire dil ke TūTne par hai kisī ko naaz kyā kyā
تجھے اے جگرؔ مبارک یہ شکست فاتحانہ	tujhe ai 'jigar' mubārak ye shikast-e-fātehāna
اے حسن یار شرم یہ کیا انقلاب ہے	ai husn-e-yār sharm ye kyā inqalāb hai
تجھ سے زیادہ درد ترا کامیاب ہے	tujh se ziyāda dard tirā kāmyāb hai
عاشق کی بے دلی کا تغافل نہیں جواب	āshiq kī be-dilī kā taġhāful nahīñ javāb
اس کا بس ایک جوش محبت جواب ہے	us kā bas ek josh-e-mohabbat javāb hai
تیری عنایتیں کہ نہیں نذر جاں قبول	terī ināyateñ ki nahīñ nazr-e-jāñ qubūl
تیری نوازشیں کہ زمانہ خراب ہے	terī navāzisheñ ki zamāna ḳharāb hai
اے حسن اپنی حوصلہ افزائیاں تو دیکھ	ai husn apnī hausla-afzā.iyāñ to dekh
مانا کہ چشم شوق بہت بے حجاب ہے	maanā ki chashm-e-shauq bahut be-hijāb hai
میں عشق بے نیاز ہوں تم حسن بے پناہ	maiñ ishq-e-be-niyāz huuñ tum husn-e-be-panāh
میرا جواب ہے نہ تمہارا جواب ہے	merā javāb hai na tumhārā javāb hai
مے خانہ ہے اسی کا یہ دنیا اسی کی ہے	mai-ḳhāna hai usī kā ye duniyā usī kī hai
جس تشنہ لب کے ہاتھ میں جام شراب ہے	jis tishna-lab ke haath meñ jām-e-sharāb hai
اس سے دل تباہ کی روداد کیا کہوں	us se dil-e-tabāh kī rūdād kyā kahūñ
جو یہ نہ سن سکے کہ زمانہ خراب ہے	jo ye na sun sake ki zamāna ḳharāb hai
اے محتسب نہ پھینک مرے محتسب نہ پھینک	ai mohtasib na pheñk mire mohtasib na pheñk
ظالم شراب ہے ارے ظالم شراب ہے	zālim sharāb hai are zālim sharāb hai
اپنے حدود سے نہ بڑھے کوئی عشق میں	apne hudūd se na baḌhe koī ishq meñ
جو ذرہ جس جگہ ہے وہیں آفتاب ہے	jo zarra jis jagah hai vahīñ āftāb hai
وہ لاکھ سامنے ہوں مگر اس کا کیا علاج	vo laakh sāmne hoñ magar is kā kyā ilaaj
دل مانتا نہیں کہ نظر کامیاب ہے	dil māntā nahīñ ki nazar kāmyāb hai
میری نگاہ شوق بھی کچھ کم نہیں مگر	merī nigāh-e-shauq bhī kuchh kam nahīñ magar
پھر بھی ترا شباب ترا ہی شباب ہے	phir bhī tirā shabāb tirā hī shabāb hai
مانوس اعتبار کرم کیوں کیا مجھے	mānūs-e-e'tibār-e-karam kyuuñ kiyā mujhe
اب ہر خطائے شوق اسی کا جواب ہے	ab har ḳhatā-e-shauq isī kā javāb hai
میں اس کا آئینہ ہوں وہ ہے میرا آئینہ	maiñ us kā ā.īna huuñ vo hai merā ā.īna
میری نظر سے اس کی نظر کامیاب ہے	merī nazar se us kī nazar kāmyāb hai
تنہائی فراق کے قربان جائیے	tanhā.ī-e-firāq ke qurbān jā.iye
میں ہوں خیال یار ہے چشم پر آب ہے	maiñ huuñ ḳhayāl-e-yār hai chashm-e-pur-āb hai
سرمایۂ فراق جگرؔ آہ کچھ نہ پوچھ	sarmāya-e-firāq 'jigar' aah kuchh na pūchh
اب جان ہے سو اپنے لیے خود عذاب ہے	ab jaan hai so apne liye ḳhud azaab hai
کثرت میں بھی وحدت کا تماشا نظر آیا	kasrat meñ bhī vahdat kā tamāshā nazar aayā
جس رنگ میں دیکھا تجھے یکتا نظر آیا	jis rañg meñ dekhā tujhe yaktā nazar aayā
جب اس رخ پر نور کا جلوہ نظر آیا	jab us ruḳh-e-pur-nūr kā jalva nazar aayā
کعبہ نظر آیا نہ کلیسا نظر آیا	ka.aba nazar aayā na kalīsā nazar aayā
یہ حسن یہ شوخی یہ کرشمہ یہ ادائیں	ye husn ye shoḳhī ye karishma ye adā.eñ
دنیا نظر آئی مجھے تو کیا نظر آیا	duniyā nazar aa.ī mujhe to kyā nazar aayā
اک سرخوشی عشق ہے اک بے خودیٔ شوق	ik sarḳhushi-e-ishq hai ik be-ḳhudī-e-shauq
آنکھوں کو خدا جانے مری کیا نظر آیا	āñkhoñ ko ḳhudā jaane mirī kyā nazar aayā
جب دیکھ نہ سکتے تھے تو دریا بھی تھا قطرہ	jab dekh na sakte the to dariyā bhī thā qatra
جب آنکھ کھلی قطرہ بھی دریا نظر آیا	jab aañkh khulī qatra bhī dariyā nazar aayā
قربان تری شان عنایت کے دل و جاں	qurbān tirī shān-e-ināyat ke dil o jaañ
اس کم نگہی پر مجھے کیا کیا نظر آیا	is kam-nigahī par mujhe kyā kyā nazar aayā
ہر رنگ ترے رنگ میں ڈوبا ہوا نکلا	har rañg tire rañg meñ Duubā huā niklā
ہر نقش ترا نقش کف پا نظر آیا	har naqsh tirā naqsh-e-kaf-e-pā nazar aayā
آنکھوں نے دکھا دی جو ترے غم کی حقیقت	āñkhoñ ne dikhā dī jo tire ġham kī haqīqat
عالم مجھے سارا تہ و بالا نظر آیا	aalam mujhe saarā tah-o-bālā nazar aayā
ہر جلوے کو دیکھا ترے جلووں سے منور	har jalve ko dekhā tire jalvoñ se munavvar
ہر بزم میں تو انجمن آرا نظر آیا	har bazm meñ tū anjuman-ārā nazar aayā
برابر سے بچ کر گزر جانے والے	barābar se bach kar guzar jaane vaale
یہ نالے نہیں بے اثر جانے والے	ye naale nahīñ be-asar jaane vaale
نہیں جانتے کچھ کہ جانا کہاں ہے	nahīñ jānte kuchh ki jaanā kahāñ hai
چلے جا رہے ہیں مگر جانے والے	chale jā rahe haiñ magar jaane vaale
مرے دل کی بیتابیاں بھی لیے جا	mire dil kī betābiyāñ bhī liye jā
دبے پاؤں منہ پھیر کر جانے والے	dabe paañv muñh pher kar jaane vaale
ترے اک اشارے پہ ساکت کھڑے ہیں	tire ik ishāre pe sākit khaḌe haiñ
نہیں کہہ کے سب سے گزر جانے والے	nahīñ kah ke sab se guzar jaane vaale
محبت میں ہم تو جیے ہیں جئیں گے	mohabbat meñ ham to jiye haiñ jiyeñge
وہ ہوں گے کوئی اور مر جانے والے	vo hoñge koī aur mar jaane vaale
آنکھوں کا تھا قصور نہ دل کا قصور تھا	āñkhoñ kā thā qusūr na dil kā qusūr thā
آیا جو میرے سامنے میرا غرور تھا	aayā jo mere sāmne merā ġhurūr thā
تاریک مثل آہ جو آنکھوں کا نور تھا	tārīk misl-e-āh jo āñkhoñ kā nuur thā
کیا صبح ہی سے شام بلا کا ظہور تھا	kyā sub.h hī se shām-e-balā kā zuhūr thā
وہ تھے نہ مجھ سے دور نہ میں ان سے دور تھا	vo the na mujh se duur na maiñ un se duur thā
آتا نہ تھا نظر تو نظر کا قصور تھا	aatā na thā nazar to nazar kā qusūr thā
ہر وقت اک خمار تھا ہر دم سرور تھا	har vaqt ik ḳhumār thā har dam surūr thā
بوتل بغل میں تھی کہ دل ناصبور تھا	botal baġhal meñ thī ki dil-e-nā-subūr thā
کوئی تو دردمند دل ناصبور تھا	koī to dardmand-e-dil-e-nā-subūr thā
مانا کہ تم نہ تھے کوئی تم سا ضرور تھا	maanā ki tum na the koī tum sā zarūr thā
لگتے ہی ٹھیس ٹوٹ گیا ساز آرزو	lagte hī Thes TuuT gayā sāz-e-ārzū
ملتے ہی آنکھ شیشۂ دل چور چور تھا	milte hī aañkh shīsha-e-dil chuur chuur thā
ایسا کہاں بہار میں رنگینیوں کا جوش	aisā kahāñ bahār meñ rañgīniyoñ kā josh
شامل کسی کا خون تمنا ضرور تھا	shāmil kisī kā ḳhūn-e-tamannā zarūr thā
ساقی کی چشم مست کا کیا کیجیے بیان	saaqī kī chashm-e-mast kā kyā kījiye bayān
اتنا سرور تھا کہ مجھے بھی سرور تھا	itnā surūr thā ki mujhe bhī surūr thā
پلٹی جو راستے ہی سے اے آہ نامراد	palTī jo rāste hī se ai āh-e-nā-murād
یہ تو بتا کہ باب اثر کتنی دور تھا	ye to batā ki bāb-e-asar kitnī duur thā
جس دل کو تم نے لطف سے اپنا بنا لیا	jis dil ko tum ne lutf se apnā banā liyā
اس دل میں اک چھپا ہوا نشتر ضرور تھا	us dil meñ ik chhupā huā nashtar zarūr thā
اس چشم مے فروش سے کوئی نہ بچ سکا	us chashm-e-mai-farosh se koī na bach sakā
سب کو بقدر حوصلۂ دل سرور تھا	sab ko ba-qadr-e-hausla-e-dil surūr thā
دیکھا تھا کل جگرؔ کو سر راہ مے کدہ	dekhā thā kal 'jigar' ko sar-e-rāh-e-mai-kada
اس درجہ پی گیا تھا کہ نشے میں چور تھا	is darja pī gayā thā ki nashshe meñ chuur thā
دل گیا رونق حیات گئی	dil gayā raunaq-e-hayāt ga.ī
غم گیا ساری کائنات گئی	ġham gayā saarī kā.enāt ga.ī
دل دھڑکتے ہی پھر گئی وہ نظر	dil dhaḌakte hī phir ga.ī vo nazar
لب تک آئی نہ تھی کہ بات گئی	lab tak aa.ī na thī ki baat ga.ī
دن کا کیا ذکر تیرہ بختوں میں	din kā kyā zikr tīra-baḳhtoñ meñ
ایک رات آئی ایک رات گئی	ek raat aa.ī ek raat ga.ī
تیری باتوں سے آج تو واعظ	terī bātoñ se aaj to vaa.iz
وہ جو تھی خواہش نجات گئی	vo jo thī ḳhvāhish-e-najāt ga.ī
ان کے بہلائے بھی نہ بہلا دل	un ke bahlā.e bhī na bahlā dil
رائیگاں سعئ التفات گئی	rā.egāñ sa.ī-e-iltifāt ga.ī
مرگ عاشق تو کچھ نہیں لیکن	marg-e-āshiq to kuchh nahīñ lekin
اک مسیحا نفس کی بات گئی	ik masīhā-nafas kī baat ga.ī
اب جنوں آپ ہے گریباں گیر	ab junūñ aap hai garebāñ-gīr
اب وہ رسم تکلفات گئی	ab vo rasm-e-takallufāt ga.ī
ہم نے بھی وضع غم بدل ڈالی	ham ne bhī vaz-e-ġham badal Daalī
جب سے وہ طرز التفات گئی	jab se vo tarz-e-iltifāt ga.ī
ترک الفت بہت بجا ناصح	tark-e-ulfat bahut bajā nāseh
لیکن اس تک اگر یہ بات گئی	lekin us tak agar ye baat ga.ī
ہاں مزے لوٹ لے جوانی کے	haañ maze luuT le javānī ke
پھر نہ آئے گی یہ جو رات گئی	phir na aa.egī ye jo raat ga.ī
ہاں یہ سرشاریاں جوانی کی	haañ ye sarshāriyāñ javānī kī
آنکھ جھپکی ہی تھی کہ رات گئی	aañkh jhapkī hī thī ki raat ga.ī
جلوۂ ذات اے معاذ اللہ	jalva-e-zāt ai ma.āz-allāh
تاب آئینۂ صفات گئی	tāb-e-ā.īna-e-sifāt ga.ī
نہیں ملتا مزاج دل ہم سے	nahīñ miltā mizāj-e-dil ham se
غالباً دور تک یہ بات گئی	ġhāliban duur tak ye baat ga.ī
قید ہستی سے کب نجات جگرؔ	qaid-e-hastī se kab najāt 'jigar'
موت آئی اگر حیات گئی	maut aa.ī agar hayāt ga.ī
دنیا کے ستم یاد نہ اپنی ہی وفا یاد	duniyā ke sitam yaad na apnī hī vafā yaad
اب مجھ کو نہیں کچھ بھی محبت کے سوا یاد	ab mujh ko nahīñ kuchh bhī mohabbat ke sivā yaad
میں شکوہ بلب تھا مجھے یہ بھی نہ رہا یاد	maiñ shikva ba-lab thā mujhe ye bhī na rahā yaad
شاید کہ مرے بھولنے والے نے کیا یاد	shāyad ki mire bhūlne vaale ne kiyā yaad
چھیڑا تھا جسے پہلے پہل تیری نظر نے	chheḌā thā jise pahle-pahal terī nazar ne
اب تک ہے وہ اک نغمۂ بے ساز و صدا یاد	ab tak hai vo ik naġhma-e-be-sāz-o-sadā yaad
جب کوئی حسیں ہوتا ہے سرگرم نوازش	jab koī hasīñ hotā hai sargarm-e-navāzish
اس وقت وہ کچھ اور بھی آتے ہیں سوا یاد	us vaqt vo kuchh aur bhī aate haiñ sivā yaad
کیا جانئے کیا ہو گیا ارباب جنوں کو	kyā jāniye kyā ho gayā arbāb-e-junūñ ko
مرنے کی ادا یاد نہ جینے کی ادا یاد	marne kī adā yaad na jiine kī adā yaad
مدت ہوئی اک حادثۂ عشق کو لیکن	muddat huī ik hādsa-e-ishq ko lekin
اب تک ہے ترے دل کے دھڑکنے کی صدا یاد	ab tak hai tire dil ke dhaḌakne kī sadā yaad
ہاں ہاں تجھے کیا کام مری شدت غم سے	haañ haañ tujhe kyā kaam mirī shiddat-e-ġham se
ہاں ہاں نہیں مجھ کو ترے دامن کی ہوا یاد	haañ haañ nahīñ mujh ko tire dāman kī havā yaad
میں ترک رہ و رسم جنوں کر ہی چکا تھا	maiñ tark-e-rah-o-rasm-e-junūñ kar hī chukā thā
کیوں آ گئی ایسے میں تری لغزش پا یاد	kyuuñ aa ga.ī aise meñ tirī laġhzish-e-pā yaad
کیا لطف کہ میں اپنا پتہ آپ بتاؤں	kyā lutf ki maiñ apnā pata aap batā.ūñ
کیجے کوئی بھولی ہوئی خاص اپنی ادا یاد	kiije koī bhūlī huī ḳhaas apnī adā yaad
جہل خرد نے دن یہ دکھائے	jehl-e-ḳhirad ne din ye dikhā.e
گھٹ گئے انساں بڑھ گئے سائے	ghaT ga.e insāñ baḌh ga.e saa.e
ہائے وہ کیونکر دل بہلائے	haa.e vo kyūñkar dil bahlā.e
غم بھی جس کو راس نہ آئے	ġham bhī jis ko raas na aa.e
ضد پر عشق اگر آ جائے	zid par ishq agar aa jaa.e
پانی چھڑکے آگ لگائے	paanī chhiḌke aag lagā.e
دل پہ کچھ ایسا وقت پڑا ہے	dil pe kuchh aisā vaqt paḌā hai
بھاگے لیکن راہ نہ پائے	bhāge lekin raah na paa.e
کیسا مجاز اور کیسی حقیقت	kaisā majāz aur kaisī haqīqat
اپنے ہی جلوے اپنے ہی سائے	apne hī jalve apne hī saa.e
جھوٹی ہے ہر ایک مسرت	jhūTī hai har ek masarrat
روح اگر تسکین نہ پائے	ruuh agar taskīn na paa.e
کار زمانہ جتنا جتنا	kār-e-zamāna jitnā jitnā
بنتا جائے بگڑتا جائے	bantā jaa.e bigaḌtā jaa.e
ضبط محبت شرط محبت	zabt-e-mohabbat shart-e-mohabbat
جی ہے کہ ظالم امڈا آئے	jī hai ki zālim umDā aa.e
حسن وہی ہے حسن جو ظالم	husn vahī hai husn jo zālim
ہاتھ لگائے ہاتھ نہ آئے	haath lagā.e haath na aa.e
نغمہ وہی ہے نغمہ کہ جس کو	naġhma vahī hai naġhma ki jis ko
روح سنے اور روح سنائے	ruuh sune aur ruuh sunā.e
راہ جنوں آسان ہوئی ہے	rāh-e-junūñ āsān huī hai
زلف و مژہ کے سائے سائے	zulf o mizha ke saa.e saa.e
جو اب بھی نہ تکلیف فرمائیے گا	jo ab bhī na taklīf farmā.iyegā
تو بس ہاتھ ملتے ہی رہ جائیے گا	to bas haath malte hī rah jā.iyegā
نگاہوں سے چھپ کر کہاں جائیے گا	nigāhoñ se chhup kar kahāñ jā.iyegā
جہاں جائیے گا ہمیں پائیے گا	jahāñ jā.iyegā hameñ pā.iyegā
مرا جب برا حال سن پائیے گا	mirā jab burā haal sun pā.iyegā
خراماں خراماں چلے آئیے گا	ḳhirāmāñ ḳhirāmāñ chale ā.iyegā
مٹا کر ہمیں آپ پچھتائیے گا	miTā kar hameñ aap pachhtā.iyegā
کمی کوئی محسوس فرمائیے گا	kamī koī mahsūs farmā.iyegā
نہیں کھیل ناصح جنوں کی حقیقت	nahīñ khel nāseh junūñ kī haqīqat
سمجھ لیجئے گا تو سمجھائیے گا	samajh lījiyegā to samjhā.iyegā
ہمیں بھی یہ اب دیکھنا ہے کہ ہم پر	hameñ bhī ye ab dekhnā hai ki ham par
کہاں تک توجہ نہ فرمائیے گا	kahāñ tak tavajjoh na farmā.iyegā
ستم عشق میں آپ آساں نہ سمجھیں	sitam ishq meñ aap āsāñ na samjheñ
تڑپ جائیے گا جو تڑپائیے گا	taḌap jā.iyegā jo taḌpā.iyegā
یہ دل ہے اسے دل ہی بس رہنے دیجے	ye dil hai ise dil hī bas rahne diije
کرم کیجئے گا تو پچھتائیے گا	karam kījiyegā to pachhtā.iyegā
کہیں چپ رہی ہے زبان محبت	kahīñ chup rahī hai zabān-e-mohabbat
نہ فرمائیے گا تو فرمائیے گا	na farmā.iyegā to farmā.iyegā
بھلانا ہمارا مبارک مبارک	bhulānā hamārā mubārak mubārak
مگر شرط یہ ہے نہ یاد آئیے گا	magar shart ye hai na yaad ā.iyegā
ہمیں بھی نہ اب چین آئے گا جب تک	hameñ bhī na ab chain aa.egā jab tak
ان آنکھوں میں آنسو نہ بھر لائیے گا	in āñkhoñ meñ aañsū na bhar lā.iyegā
ترا جذبۂ شوق ہے بے حقیقت	tirā jazba-e-shauq hai be-haqīqat
ذرا پھر تو ارشاد فرمائیے گا	zarā phir to irshād farmā.iyegā
ہمیں جب نہ ہوں گے تو کیا رنگ محفل	hamīñ jab na hoñge to kyā rañg-e-mahfil
کسے دیکھ کر آپ شرمایئے گا	kise dekh kar aap sharmā.iyegā
یہ مانا کہ دے کر ہمیں رنج فرقت	ye maanā ki de kar hameñ rañj-e-furqat
مداوائے فرقت نہ فرمائیے گا	mudāvā-e-furqat na farmā.iyegā
محبت محبت ہی رہتی ہے لیکن	mohabbat mohabbat hī rahtī hai lekin
کہاں تک طبیعت کو بہلایئے گا	kahāñ tak tabī.at ko behlā.iyegā
نہ ہوگا ہمارا ہی آغوش خالی	na hogā hamārā hī āġhosh ḳhālī
کچھ اپنا بھی پہلو تہی پائیے گا	kuchh apnā bhī pahlū tahī pā.iyegā
جنوں کی جگرؔ کوئی حد بھی ہے آخر	junūñ kī 'jigar' koī had bhī hai āḳhir
کہاں تک کسی پر ستم ڈھایئے گا	kahāñ tak kisī par sitam Dhā.iyegā
کیا تعجب کہ مری روح رواں تک پہنچے	kiyā ta.ajjub ki mirī rūh-e-ravāñ tak pahuñche
پہلے کوئی مرے نغموں کی زباں تک پہنچے	pahle koī mire naġhmoñ kī zabāñ tak pahuñche
جب ہر اک شورش غم ضبط فغاں تک پہنچے	jab har ik shorish-e-ġham zabt-e-fuġhāñ tak pahuñche
پھر خدا جانے یہ ہنگامہ کہاں تک پہنچے	phir ḳhudā jaane ye hañgāma kahāñ tak pahuñche
آنکھ تک دل سے نہ آئے نہ زباں تک پہنچے	aañkh tak dil se na aa.e na zabāñ tak pahuñche
بات جس کی ہے اسی آفت جاں تک پہنچے	baat jis kī hai usī āfat-e-jāñ tak pahuñche
تو جہاں پر تھا بہت پہلے وہیں آج بھی ہے	tū jahāñ par thā bahut pahle vahīñ aaj bhī hai
دیکھ رندان خوش انفاس کہاں تک پہنچے	dekh rindān-e-ḳhush-anfās kahāñ tak pahuñche
جو زمانے کو برا کہتے ہیں خود ہیں وہ برے	jo zamāne ko burā kahte haiñ ḳhud haiñ vo bure
کاش یہ بات ترے گوش گراں تک پہنچے	kaash ye baat tire gosh-e-girāñ tak pahuñche
بڑھ کے رندوں نے قدم حضرت واعظ کے لیے	baḌh ke rindoñ ne qadam hazrat-e-vā.iz ke liye
گرتے پڑتے جو در پیر مغاں تک پہنچے	girte paḌte jo dar-e-pīr-e-muġhāñ tak pahuñche
تو مرے حال پریشاں پہ بہت طنز نہ کر	tū mire hāl-e-pareshāñ pe bahut tanz na kar
اپنے گیسو بھی ذرا دیکھ کہاں تک پہنچے	apne gesū bhī zarā dekh kahāñ tak pahuñche
ان کا جو فرض ہے وہ اہل سیاست جانیں	un kā jo farz hai vo ahl-e-siyāsat jāneñ
میرا پیغام محبت ہے جہاں تک پہنچے	merā paiġhām mohabbat hai jahāñ tak pahuñche
عشق کی چوٹ دکھانے میں کہیں آتی ہے	ishq kī choT dikhāne meñ kahīñ aatī hai
کچھ اشارے تھے کہ جو لفظ و بیاں تک پہنچے	kuchh ishāre the ki jo lafz-o-bayāñ tak pahuñche
جلوے بیتاب تھے جو پردۂ فطرت میں جگرؔ	jalve betāb the jo parda-e-fitrat meñ 'jigar'
خود تڑپ کر مری چشم نگراں تک پہنچے	ḳhud taḌap kar mirī chashm-e-nigarāñ tak pahuñche
سبھی انداز حسن پیارے ہیں	sabhī andāz-e-husn pyāre haiñ
ہم مگر سادگی کے مارے ہیں	ham magar sādgī ke maare haiñ
اس کی راتوں کا انتقام نہ پوچھ	us kī rātoñ kā intiqām na pūchh
جس نے ہنس ہنس کے دن گزارے ہیں	jis ne hañs hañs ke din guzāre haiñ
اے سہاروں کی زندگی والو	ai sahāroñ kī zindagī vaalo
کتنے انسان بے سہارے ہیں	kitne insān be-sahāre haiñ
لالہ و گل سے تجھ کو کیا نسبت	lāla-o-gul se tujh ko kyā nisbat
نا مکمل سے استعارے ہیں	nā-mukammal se isti.āre haiñ
ہم تو اب ڈوب کر ہی ابھریں گے	ham to ab Duub kar hī ubhreñge
وہ رہیں شاد جو کنارے ہیں	vo raheñ shaad jo kināre haiñ
شب فرقت بھی جگمگا اٹھی	shab-e-furqat bhī jagmagā uTThī
اشک غم ہیں کہ ماہ پارے ہیں	ashk-e-ġham haiñ ki māh-pāre haiñ
آتش عشق وہ جہنم ہے	ātish-e-ishq vo jahannam hai
جس میں فردوس کے نظارے ہیں	jis meñ firdaus ke nazāre haiñ
وہ ہمیں ہیں کہ جن کے ہاتھوں نے	vo hamīñ haiñ ki jin ke hāthoñ ne
گیسوئے زندگی سنوارے ہیں	gesū-e-zindagī sañvāre haiñ
حسن کی بے نیازیوں پہ نہ جا	husn kī be-niyāziyoñ pe na jā
بے اشارے بھی کچھ اشارے ہیں	be-ishāre bhī kuchh ishāre haiñ
عشق کو بے نقاب ہونا تھا	ishq ko be-naqāb honā thā
آپ اپنا جواب ہونا تھا	aap apnā javāb honā thā
مست جام شراب ہونا تھا	mast-e-jām-e-sharāb honā thā
بے خود اضطراب ہونا تھا	be-ḳhud-e-iztirāb honā thā
تیری آنکھوں کا کچھ قصور نہیں	terī āñkhoñ kā kuchh qusūr nahīñ
ہاں مجھی کو خراب ہونا تھا	haañ mujhī ko ḳharāb honā thā
آؤ مل جاؤ مسکرا کے گلے	aao mil jaao muskurā ke gale
ہو چکا جو عتاب ہونا تھا	ho chukā jo itaab honā thā
کوچۂ عشق میں نکل آیا	kūcha-e-ishq meñ nikal aayā
جس کو خانہ خراب ہونا تھا	jis ko ḳhāna-ḳharāb honā thā
مست جام شراب خاک ہوتے	mast-e-jām-e-sharāb ḳhaak hote
غرق جام شراب ہونا تھا	ġharq-e-jām-e-sharāb honā thā
دل کہ جس پر ہیں نقش رنگارنگ	dil ki jis par haiñ naqsh-e-rañgā-rañg
اس کو سادہ کتاب ہونا تھا	us ko saada kitāb honā thā
ہم نے ناکامیوں کو ڈھونڈ لیا	ham ne nākāmiyoñ ko DhūñD liyā
آخرش کامیاب ہونا تھا	āḳhirash kāmyāb honā thā
ہائے وہ لمحۂ سکوں کہ جسے	haa.e vo lamha-e-sukūñ ki jise
محشر اضطراب ہونا تھا	mahshar-e-iztirāb honā thā
نگۂ یار خود تڑپ اٹھتی	nigah-e-yār ḳhud taḌap uThtī
شرط اول خراب ہونا تھا	shart-e-avval ḳharāb honā thā
کیوں نہ ہوتا ستم بھی بے پایاں	kyuuñ na hotā sitam bhī be-pāyāñ
کرم بے حساب ہونا تھا	karam-e-be-hisāb honā thā
کیوں نظر حیرتوں میں ڈوب گئی	kyuuñ nazar hairatoñ meñ Duub ga.ī
موج صد اضطراب ہونا تھا	mauj-e-sad-iztirāb honā thā
ہو چکا روز اولیں ہی جگرؔ	ho chukā roz-e-avvalīñ hī 'jigar'
جس کو جتنا خراب ہونا تھا	jis ko jitnā ḳharāb honā thā
وہ جو روٹھیں یوں منانا چاہیئے	vo jo rūTheñ yuuñ manānā chāhiye
زندگی سے روٹھ جانا چاہیئے	zindagī se ruuTh jaanā chāhiye
ہمت قاتل بڑھانا چاہیئے	himmat-e-qātil baḌhānā chāhiye
زیر خنجر مسکرانا چاہیئے	zer-e-ḳhanjar muskurānā chāhiye
زندگی ہے نام جہد و جنگ کا	zindagī hai naam johd o jañg kā
موت کیا ہے بھول جانا چاہیئے	maut kyā hai bhuul jaanā chāhiye
ہے انہیں دھوکوں سے دل کی زندگی	hai inhīñ dhokoñ se dil kī zindagī
جو حسیں دھوکا ہو کھانا چاہیئے	jo hasīñ dhokā ho khānā chāhiye
لذتیں ہیں دشمن اوج کمال	lazzateñ haiñ dushman-e-auj-e-kamāl
کلفتوں سے جی لگانا چاہیئے	kulfatoñ se jī lagānā chāhiye
ان سے ملنے کو تو کیا کہئے جگرؔ	un se milne ko to kyā kahiye 'jigar'
خود سے ملنے کو زمانا چاہیئے	ḳhud se milne ko zamānā chāhiye
لاکھوں میں انتخاب کے قابل بنا دیا	lākhoñ meñ intiḳhāb ke qābil banā diyā
جس دل کو تم نے دیکھ لیا دل بنا دیا	jis dil ko tum ne dekh liyā dil banā diyā
ہر چند کر دیا مجھے برباد عشق نے	har-chand kar diyā mujhe barbād ishq ne
لیکن انہیں تو شیفتۂ دل بنا دیا	lekin unheñ to shefta-e-dil banā diyā
پہلے کہاں یہ ناز تھے یہ عشوہ و ادا	pahle kahāñ ye naaz the ye ishva o adā
دل کو دعائیں دو تمہیں قاتل بنا دیا	dil ko duā.eñ do tumheñ qātil banā diyā
آدمی آدمی سے ملتا ہے	aadmī aadmī se miltā hai
دل مگر کم کسی سے ملتا ہے	dil magar kam kisī se miltā hai
بھول جاتا ہوں میں ستم اس کے	bhuul jaatā huuñ maiñ sitam us ke
وہ کچھ اس سادگی سے ملتا ہے	vo kuchh is sādgī se miltā hai
آج کیا بات ہے کہ پھولوں کا	aaj kyā baat hai ki phūloñ kā
رنگ تیری ہنسی سے ملتا ہے	rañg terī hañsī se miltā hai
سلسلہ فتنۂ قیامت کا	silsila fitna-e-qayāmat kā
تیری خوش قامتی سے ملتا ہے	terī ḳhush-qāmatī se miltā hai
مل کے بھی جو کبھی نہیں ملتا	mil ke bhī jo kabhī nahīñ miltā
ٹوٹ کر دل اسی سے ملتا ہے	TuuT kar dil usī se miltā hai
کاروبار جہاں سنورتے ہیں	kārobār-e-jahāñ sañvarte haiñ
ہوش جب بے خودی سے ملتا ہے	hosh jab be-ḳhudī se miltā hai
روح کو بھی مزا محبت کا	ruuh ko bhī mazā mohabbat kā
دل کی ہم سائیگی سے ملتا ہے	dil kī ham-sā.egī se miltā hai
جو طوفانوں میں پلتے جا رہے ہیں	jo tūfānoñ meñ palte jā rahe haiñ
وہی دنیا بدلتے جا رہے ہیں	vahī duniyā badalte jā rahe haiñ
نکھرتا آ رہا ہے رنگ گلشن	nikhartā aa rahā hai rañg-e-gulshan
خس و خاشاک جلتے جا رہے ہیں	ḳhas o ḳhāshāk jalte jā rahe haiñ
وہیں میں خاک اڑتی دیکھتا ہوں	vahīñ maiñ ḳhaak uḌtī dekhtā huuñ
جہاں چشمے ابلتے جا رہے ہیں	jahāñ chashme ubalte jā rahe haiñ
چراغ دیر و کعبہ اللہ اللہ	charāġh-e-dair-o-kāba allāh allāh
ہوا کی ضد پہ جلتے جا رہے ہیں	havā kī zid pe jalte jā rahe haiñ
شباب و حسن میں بحث آ پڑی ہے	shabāb o husn meñ bahas aa paḌī hai
نئے پہلو نکلتے جا رہے ہیں	na.e pahlū nikalte jā rahe haiñ
کچھ اس ادا سے آج وہ پہلو نشیں رہے	kuchh is adā se aaj vo pahlū-nashīñ rahe
جب تک ہمارے پاس رہے ہم نہیں رہے	jab tak hamāre paas rahe ham nahīñ rahe
ایمان و کفر اور نہ دنیا و دیں رہے	īmān-o-kufr aur na duniyā-o-dīñ rahe
اے عشق شاد باش کہ تنہا ہمیں رہے	ai ishq-e-shād-bāsh ki tanhā hamīñ rahe
عالم جب ایک حال پہ قائم نہیں رہے	aalam jab ek haal pe qaa.em nahīñ rahe
کیا خاک اعتبار نگاہ یقیں رہے	kyā ḳhaak e'tibār-e-nigāh-e-yaqīn rahe
میری زباں پہ شکوہ درد آفریں رہے	merī zabāñ pe shikva-e-dard-āfrīñ rahe
شاید مرے حواس ٹھکانے نہیں رہے	shāyad mire havās Thikāne nahīñ rahe
جب تک الٰہی جسم میں جان حزیں رہے	jab tak ilāhī jism meñ jān-e-hazīñ rahe
نظریں مری جوان رہیں دل حسیں رہے	nazreñ mirī javān raheñ dil hasīñ rahe
یارب کسی کے راز محبت کی خیر ہو	yā-rab kisī ke rāz-e-mohabbat kī ḳhair ho
دست جنوں رہے نہ رہے آستیں رہے	dast-e-junūñ rahe na rahe āstīñ rahe
تا چند جوش عشق میں دل کی حفاظتیں	tā-chand josh-e-ishq meñ dil kī hifāzateñ
میری بلا سے اب وہ جنونی کہیں رہے	merī balā se ab vo junūnī kahīñ rahe
جا اور کوئی ضبط کی دنیا تلاش کر	jā aur koī zabt kī duniyā talāsh kar
اے عشق ہم تو اب ترے قابل نہیں رہے	ai ishq ham to ab tire qābil nahīñ rahe
مجھ کو نہیں قبول دو عالم کی وسعتیں	mujh ko nahīñ qubūl do-ālam kī vus.ateñ
قسمت میں کوئے یار کی دو گز زمیں رہے	qismat meñ kū-e-yār kī do-gaz zamīñ rahe
اے عشق نالہ کش تری غیرت کو کیا ہوا	ai ishq-e-nālā-kash tirī ġhairat ko kyā huā
ہے ہے عرق عرق وہ تن نازنیں رہے	hai hai araq araq vo tan-e-nāznīñ rahe
درد و غم فراق کے یہ سخت مرحلے	dard-o-ġham-e-firāq ke ye saḳht marhale
حیراں ہوں میں کہ پھر بھی تم اتنے حسیں رہے	hairāñ huuñ maiñ ki phir bhī tum itne hasīñ rahe
اللہ رے چشم یار کی معجز بیانیاں	allāh-re chashm-e-yār kī mojiz-bayāniyāñ
ہر اک کو ہے گماں کہ مخاطب ہمیں رہے	har ik ko hai gumāñ ki muḳhātib hamīñ rahe
ظالم اٹھا تو پردۂ وہم و گمان و فکر	zālim uThā tū parda-e-vahm-o-gumān-o-fikr
کیا سامنے وہ مرحلہ ہائے یقیں رہے	kyā sāmne vo marhala-hā-e-yaqīñ rahe
ذات و صفات حسن کا عالم نظر میں ہے	zāt-o-sifāt-e-husn kā aalam nazar meñ hai
محدود سجدہ کیا مرا ذوق جبیں رہے	mahdūd-e-sajda kyā mirā zauq-e-jabīñ rahe
کس درد سے کسی نے کہا آج بزم میں	kis dard se kisī ne kahā aaj bazm meñ
اچھا یہ ہے وہ ننگ محبت یہیں رہے	achchhā ye hai vo nañg-e-mohabbat yahīñ rahe
سر دادگان عشق و محبت کی کیا کمی	sar-dādgān-e-ishq-o-mohabbat kī kyā kamī
قاتل کی تیغ تیز خدا کی زمیں رہے	qātil kī teġh tez ḳhudā kī zamīñ rahe
اس عشق کی تلافئ مافات دیکھنا	is ishq kī talāfi-e-māfāt dekhnā
رونے کی حسرتیں ہیں جب آنسو نہیں رہے	rone kī hasrateñ haiñ jab aañsū nahīñ rahe
مجھ کو سمجھو یادگار رفتگان لکھنؤ	mujh ko samjho yādgār-e-raftagān-e-lucknow
ہوں قد آدم غبار کاروان لکھنؤ	huuñ qadd-e-āmdam ġhubār-e-kārvān-e-lucknow
خون حسرت کہہ رہا ہے داستان لکھنؤ	ḳhūn-e-hasrat kah rahā hai dāstān-e-lucknow
رہ گیا ہے اب یہی رنگیں بیان لکھنؤ	rah gayā hai ab yahī rañgīñ-bayān-e-lucknow
گوش عبرت سے سنے کوئی مری فریاد ہے	gosh-e-ibrat se sune koī mirī fariyād hai
بلبل خونیں نوائے بوستان لکھنؤ	bulbul-e-ḳhūnīñ navā-e-bostān-e-lucknow
میرے ہر آنسو میں اک آئینۂ تصویر ہے	mere har aañsū meñ ik ā.īna-e-tasvīr hai
میرے ہر نالہ میں ہے طرز فغان لکھنؤ	mere har naale meñ hai tarz-e-fuġhān-e-lucknow
ڈھونڈھتا ہے اب کسے لے کر چراغ آفتاب	DhūñDhtā hai ab kise le kar charāġh-e-āftāb
کیوں مٹایا اے فلک تو نے نشان لکھنؤ	kyuuñ miTāyā ai falak tū ne nishān-e-lucknow
لکھنؤ جن سے عبارت تھی ہوئے وہ ناپدید	lucknow jin se ibārat thī hue vo nāpadīd
ہے نشان لکھنؤ باقی نہ شان لکھنؤ	hai nishān-e-lucknow baaqī na shān-e-lucknow
اب نظر آتا نہیں وہ مجمع اہل کمال	ab nazar aatā nahīñ vo majma.a-e-ahl-e-kamāl
کھا گئے ان کو زمین و آسمان لکھنؤ	khā ga.e un ko zamīn-o-āsmān-e-lucknow
پہلے تھا اہل زباں کا دور اب گردش میں ہیں	pahle thā ahl-e-zabāñ kā daur ab gardish meñ haiñ
چاہئے تھی تیغ اردو کو فسان لکھنؤ	chāhiye thī teġh-e-urdu ko fasān-e-lucknow
مرثیہ گو کتنے یکتائے زمانہ تھے یہاں	marsiya-go kitne yaktā-e-zamāna the yahāñ
کوئی تو اتنوں میں ہوتا نوحہ خوان لکھنؤ	koī to itnoñ meñ hotā nauha-ḳhvān-e-lucknow
یہ غبار ناتواں خاکستر پروانہ ہے	ye ġhubār-e-nā-tavāñ ḳhākistar-e-parvāna hai
خاندان اپنا تھا شمع دودمان لکھنؤ	ḳhāndān apnā thā sham-e-dūdmān-e-lucknow
چلتا تھا جب گھٹنیوں اپنے یہاں طفل رضیع	chaltā thā jab ghuTniyoñ apne yahāñ tifl-e-razī.a
سجدہ کرتے تھے اسے گردن کشان لکھنؤ	sajda karte the use gardan-kushān-e-lucknow
عہد پیرانہ سری میں کیوں نہ شیریں ہو سخن	ahd-e-pīrāna-sarī meñ kyuuñ na shīrīñ ho suḳhan
بچپنے میں میں نے چوسی ہے زبان لکھنؤ	bachpane meñ maiñ ne chūsī hai zabān-e-lucknow
گلشن فردوس پر کیا ناز ہے رضواں تجھے	gulshan-e-firdaus par kyā naaz hai rizvāñ tujhe
پوچھ اس کے دل سے جو ہے رتبہ دان لکھنؤ	pūchh us ke dil se jo hai rutba-dān-e-lucknow
بوئے انس آتی ہے حیدرؔ خاک مٹیا برج سے	bū-e-uns aatī hai 'haidar' ḳhāk-e-maTiyā-burj se
جمع ہیں اک جا وطن آوارگان لکھنؤ	jam.a haiñ ik jā vatan-āvārgān-e-lucknow
اس مہینہ بھر کہاں تھا ساقیا اچھی طرح	is mahīna bhar kahāñ thā sāqiyā achchhī tarah
آ ادھر آ عید تو مل لیں ذرا اچھی طرح	aa idhar aa iid to mil leñ zarā achchhī tarah
انگلیاں کانوں میں رکھ کر اے مسافر سن ذرا	uñgliyāñ kānoñ meñ rakh kar ai musāfir sun zarā
آ رہی ہے صاف آواز درا اچھی طرح	aa rahī hai saaf āvāz-e-darā achchhī tarah
چشم موسیٰ لا سکی اک اس کے جلوہ کی نہ تاب	chashm-e-mūsā lā sakī ik us ke jalve kī na taab
چشم دل سے جس کو دیکھا بارہا اچھی طرح	chashm-e-dil se jis ko dekhā bār-hā achchhī tarah
فاصلہ ایسا نہیں کچھ عرش کی زنجیر سے	fāsla aisā nahīñ kuchh arsh kī zanjīr se
کیا کہوں بڑھتا نہیں دست دعا اچھی طرح	kyā kahūñ baḌhtā nahīñ dast-e-duā achchhī tarah
اہل صورت کو نہیں ہے اچھی سیرت سے غرض	ahl-e-sūrat ko nahīñ hai achchhī sīrat se ġharaz
اچھی صورت چاہئے اچھی ادا اچھی طرح	achchhī sūrat chāhiye achchhī adā achchhī tarah
شاہدان لالہ و گل کی خبر لائی ہے کچھ	shāhidān-e-lāla-o-gul kī ḳhabar laa.ī hai kuchh
سال بھر کے بعد آئی اے صبا اچھی طرح	saal bhar ke ba.ad aa.ī ai sabā achchhī tarah
سیکھ لے گی بل کی لینا تا کمر آنے تو دو	siikh legī bal kī lenā tā-kamar aane to do
بل ابھی کرتی نہیں زلف دوتا اچھی طرح	bal abhī kartī nahīñ zulf-e-dotā achchhī tarah
شیشہ و جام و سبو بھر لے مئے گل رنگ سے	shīsha-o-jām-o-subū bhar le mai-e-gul-rañg se
آج ساقی گھر کے آئی ہے گھٹا اچھی طرح	aaj saaqī ghir ke aa.ī hai ghaTā achchhī tarah
لیتے ہیں اہل جنوں کیا کیا تصور کے مزے	lete haiñ ahl-e-junūñ kyā kyā tasavvur ke maze
آنکھ سے پریوں کو دیکھا بارہا اچھی طرح	aañkh se pariyoñ ko dekhā bār-hā achchhī tarah
دے رہی ہے اس کی خاموشی صدائے دورباش	de rahī hai us kī ḳhāmoshī sadā-e-dūr-bāsh
یہ نہیں کہتا کہ نظمؔ مبتلا اچھی طرح	ye nahīñ kahtā ki 'nazm'-e-mubtalā achchhī tarah
کیا کہیں کس سے پیار کر بیٹھے	kyā kaheñ kis se pyaar kar baiThe
اپنے دل کو فگار کر بیٹھے	apne dil ko figār kar baiThe
صبر کی اک قبا جو باقی تھی	sabr kī ik qabā jo baaqī thī
اس کو بھی تار تار کر بیٹھے	us ko bhī taar taar kar baiThe
آج پھر ان کی آمد آمد ہے	aaj phir un kī aamad aamad hai
ہم خزاں کو بہار کر بیٹھے	ham ḳhizāñ ko bahār kar baiThe
وائے اس بت کا وعدۂ فردا	vaa.e us but kā va.ada-e-fardā
عمر بھر انتظار کر بیٹھے	umr bhar intizār kar baiThe
خود جو غم ہیں تو آئنہ حیراں	ḳhud jo ġham haiñ to aa.ina hairāñ
کس غضب کا سنگھار کر بیٹھے	kis ġhazab kā siñghār kar baiThe
ہم تہی دست تجھ کو کیا دیتے	ham tahī-dast tujh ko kyā dete
جان تجھ پر نثار کر بیٹھے	jaan tujh par nisār kar baiThe
پھری ہوئی مری آنکھیں ہیں تیغ زن کی طرف	phirī huī mirī āñkheñ haiñ teġh-zan kī taraf
چلا ہے چھوڑ کے بسمل مجھے ہرن کی طرف	chalā hai chhoḌ ke bismil mujhe hiran kī taraf
بنایا توڑ کے آئینہ آئینہ خانہ	banāyā toḌ ke ā.īna ā.īna-ḳhāna
نہ دیکھی راہ جو خلوت سے انجمن کی طرف	na dekhī raah jo ḳhalvat se anjuman kī taraf
رہ وفا کو نہ چھوڑا وہ عندلیب ہوں میں	rah-e-vafā ko na chhoḌā vo andalīb huuñ maiñ
چھٹا قفس سے تو پرواز کی چمن کی طرف	chhuTā qafas se to parvāz kī chaman kī taraf
گریز چاہئے طول امل سے سالک کو	gurez chāhiye tūl-e-amal se sālik ko
سنا ہے راہ یہ جاتی ہے راہزن کی طرف	sunā hai raah ye jaatī hai rāhzan kī taraf
سرائے دہر میں سوؤ گے غافلو کب تک	sarā-e-dahr meñ so.oge ġhāfilo kab tak
اٹھو تو کیا تمہیں جانا نہیں وطن کی طرف	uTho to kyā tumheñ jaanā nahīñ vatan kī taraf
جو اہل دل ہیں الگ ہیں وہ اہل ظاہر سے	jo ahl-e-dil haiñ alag haiñ vo ahl-e-zāhir se
نہ میں ہوں شیخ کی جانب نہ برہمن کی طرف	na maiñ huuñ shaiḳh kī jānib na barhaman kī taraf
جہان حادثہ آگین میں بشر کا ورود	jahān-e-hādsa-āgīn meñ bashar kā varūd
گزر حباب کا دریائے موجزن کی طرف	guzar habāb kā dariyā-e-maujzan kī taraf
اسی امید پہ ہم دن خزاں کے کاٹتے ہیں	isī umiid pe ham din ḳhizāñ ke kāTte haiñ
کبھی تو باد بہار آئے گی چمن کی طرف	kabhī to bād-e-bahār aa.egī chaman kī taraf
بچھڑ کے تجھ سے مجھے ہے امید ملنے کی	bichhaḌ ke tujh se mujhe hai umiid milne kī
سنا ہے روح کو آنا ہے پھر بدن کی طرف	sunā hai ruuh ko aanā hai phir badan kī taraf
گواہ کون مرے قتل کا ہو محشر میں	gavāh kaun mire qatl kā ho mahshar meñ
ابھی سے سارا زمانہ ہے تیغ زن کی طرف	abhī se saarā zamāna hai teġh-zan kī taraf
خبر دی اٹھ کے قیامت نے اس کے آنے کی	ḳhabar dī uTh ke qayāmat ne us ke aane kī
خدا ہی خیر کرے رخ ہے انجمن کی طرف	ḳhudā hī ḳhair kare ruḳh hai anjuman kī taraf
وہ اپنے رخ کی صباحت کو آپ دیکھتے ہیں	vo apne ruḳh kī sabāhat ko aap dekhte haiñ
جھکے ہوئے گل نرگس ہیں یاسمن کی طرف	jhuke hue gul-e-nargis haiñ yāsman kī taraf
تمام بزم ہے کیا محو اس کی باتوں میں	tamām bazm hai kyā mahv us kī bātoñ meñ
نظر دہن کی طرف کان ہے سخن کی طرف	nazar dahan kī taraf kaan hai suḳhan kī taraf
اسیر ہو گیا دل گیسوؤں میں خوب ہوا	asiir ho gayā dil gesuoñ meñ ḳhuub huā
چلا تھا ڈوب کے مرنے چہ ذقن کی طرف	chalā thā Duub ke marne chah-e-zaqan kī taraf
یہ میکشوں کی ادا ابر تر بھی سیکھ گئے	ye mai-kashoñ kī adā abr-e-tar bhī siikh ga.e
کنار جو سے جو اٹھے چلے چمن کی طرف	kinār-e-jū se jo uTThe chale chaman kī taraf
زہے نصیب جو ہو کربلا کی موت اے نظمؔ	zahe-nasīb jo ho karbalā kī maut ai 'nazm'
کہ اڑ کے خاک شفا آئے خود کفن کی طرف	ki uḌ ke ḳhāk-e-shifā aa.e ḳhud kafan kī taraf
عبث ہے ناز استغنا پہ کل کی کیا خبر کیا ہو	abas hai nāz-e-istiġhnā pe kal kī kyā ḳhabar kyā ho
خدا معلوم یہ سامان کیا ہو جائے سر کیا ہو	ḳhudā ma.alūm ye sāmān kyā ho jaa.e sar kyā ho
یہ آہ بے اثر کیا ہو یہ نخل بے ثمر کیا ہو	ye āh-e-be-asar kyā ho ye naḳhl-e-be-samar kyā ho
نہ ہو جب درد ہی یارب تو دل کیا ہو جگر کیا ہو	na ho jab dard hī yā-rab to dil kyā ho jigar kyā ho
جہاں انسان کھو جاتا ہو خود پھر اس کی محفل میں	jahāñ insān kho jaatā ho ḳhud phir us kī mahfil meñ
رسائی کس طرح ہو دخل کیوں کر ہو گزر کیا ہو	rasā.ī kis tarah ho daḳhl kyūñkar ho guzar kyā ho
نہ پوچھوں گا میں یہ بھی جام میں ہے زہر یا امرت	na pūchhūñgā maiñ ye bhī jaam meñ hai zahr yā amrit
تمہارے ہاتھ سے اندیشۂ نفع و ضرر کیا ہو	tumhāre haath se andesha-e-naf-o-zarar kyā ho
مروت سے ہو بیگانہ وفا سے دور ہو کوسوں	muravvat se ho begāna vafā se duur ho kosoñ
یہ سچ ہے نازنیں ہو خوب صورت ہو مگر کیا ہو	ye sach hai nāznīñ ho ḳhūbsūrat ho magar kyā ho
شگوفے دیکھ کر مٹھی میں زر کو مسکراتے ہیں	shagūfe dekh kar muTThī meñ zar ko muskurāte haiñ
کہ جب عمر اس قدر کوتاہ رکھتے ہیں تو زر کیا ہو	ki jab umr is qadar kotāh rakhte haiñ to zar kyā ho
رہا کرتی ہے یہ حیرت مجھے زہد ریائی پر	rahā kartī hai ye hairat mujhe zuhd-e-riyā.ī par
خدا سے جو نہیں ڈرتا اسے بندہ کا ڈر کیا ہو	ḳhudā se jo nahīñ Dartā use bande kā Dar kyā ho
کہا میں نے کہ نظمؔ مبتلا مرتا ہے حسرت میں	kahā maiñ ne ki 'nazm'-e-mubtalā martā hai hasrat meñ
کہا اس نے اگر مر جائے تو میرا ضرر کیا ہو	kahā us ne agar mar jaa.e to merā zarar kyā ho
کہا میں نے کہ ہے سوز جگر اور اف نہیں کرتا	kahā maiñ ne ki hai soz-e-jigar aur uff nahīñ kartā
کہا اس کی اجازت ہی نہیں پھر نوحہ گر کیا ہو	kahā is kī ijāzat hī nahīñ phir nauhagar kyā ho
کہا میں نے کہ دے اس کو اجازت آہ کرنے کی	kahā maiñ ne ki de us ko ijāzat aah karne kī
کہا اس نے بھڑک اٹھے اگر سوز جگر کیا ہو	kahā us ne bhaḌak uTThe agar soz-e-jigar kyā ho
کہا میں نے کہ آنسو آنکھ کا لیکن نہیں تھمتا	kahā maiñ ne ki aañsū aañkh kā lekin nahīñ thamtā
کہا آنکھیں کوئی تلووں سے مل ڈالے اگر کیا ہو	kahā āñkheñ koī talvoñ se mal Daale agar kyā ho
کہا میں نے قدم بھر پر ہے وہ صورت دکھا آؤ	kahā maiñ ne qadam bhar par hai vo sūrat dikhā aao
کہا منہ پھیر کر اتنا کسی کو درد سر کیا ہو	kahā muñh pher kar itnā kisī ko dard-e-sar kyā ho
کہا میں نے اثر مطلق نہیں کیا سنگ دل ہے تو	kahā maiñ ne asar mutlaq nahīñ kyā sañg-dil hai tū
کہا جب دل ہو پتھر کا تو پتھر پر اثر کیا ہو	kahā jab dil ho patthar kā to patthar par asar kyā ho
کہا میں نے جو مر جائے تو کیا ہو سوچ تو دل میں	kahā maiñ ne jo mar jaa.e to kyā ho soch tū dil meñ
کہا ناعاقبت اندیش نے کچھ سوچ کر کیا ہو	kahā nā-āqibat-andesh ne kuchh soch kar kyā ho
کہا میں نے خبر بھی ہے کہ دی جاں اس نے گھٹ گھٹ کر	kahā maiñ ne ḳhabar bhī hai ki dī jaañ us ne ghuT ghaT kar
کہا مر جائے چپکے سے تو پھر مجھ کو خبر کیا ہو	kahā mar jaa.e chupke se to phir mujh ko ḳhabar kyā ho
یوں میں سیدھا گیا وحشت میں بیاباں کی طرف	yuuñ maiñ sīdhā gayā vahshat meñ bayābāñ kī taraf
ہاتھ جس طرح سے آتا ہے گریباں کی طرف	haath jis tarah se aatā hai garebāñ kī taraf
بیٹھے بیٹھے دل غمگیں کو یہ کیا لہر آئی	baiThe baiThe dil-e-ġham-ghīñ ko ye kyā lahr aa.ī
اٹھ کے طوفان چلا دیدۂ گریاں کی طرف	uTh ke tūfān chalā dīda-e-giryāñ kī taraf
دیکھنا لالۂ خود رو کا لہکنا ساقی	dekhnā lāla-e-ḳhud-rav kā lahaknā saaqī
کوہ سے دوڑ گئی آگ بیاباں کی طرف	koh se dauḌ ga.ī aag bayābāñ kī taraf
رو دیا دیکھ کے اکثر میں بہار شبنم	ro diyā dekh ke aksar maiñ bahār-e-shabnam
ہنس دیا دیکھ کے اکثر گل خنداں کی طرف	hañs diyā dekh ke aksar gul-e-ḳhandāñ kī taraf
بات چھپتی نہیں پڑتی ہیں نگاہیں سب کی	baat chhuptī nahīñ paḌtī haiñ nigāheñ sab kī
اس کے دامن کی طرف میرے گریباں کی طرف	us ke dāman kī taraf mere garebāñ kī taraf
سیکڑوں داغ گنہ دھو گئے رحمت سے تری	saikḌoñ dāġh-e-gunah dho ga.e rahmat se tirī
کیا گھٹا جھوم کے آئی تھی گلستاں کی طرف	kyā ghaTā jhuum ke aa.ī thī gulistāñ kī taraf
چشم آئینہ پریشاں نظری سیکھ گئی	chashm-e-ā.īna pareshāñ-nazarī siikh ga.ī
دیکھتا تھا یہ بہت زلف پریشاں کی طرف	dekhtā thā ye bahut zulf-e-pareshāñ kī taraf
سر جھکائے ہوئے ہے نظمؔ بسان خامہ	sar jhukā.e hue hai 'nazm' basān-e-ḳhāma
سمت سجدے کی ہے تیری خط فرماں کی طرف	samt sajde kī hai terī ḳhat-e-farmāñ kī taraf
تنہا نہیں ہوں گر دل دیوانہ ساتھ ہے	tanhā nahīñ huuñ gar dil-e-dīvāna saath hai
وہ ہرزہ گرد ہوں کہ پری خانہ ساتھ ہے	vo harzah-gard huuñ ki parī-ḳhāna saath hai
ہنگامہ اک پری کی سواری کا دیکھنا	hañgāma ik parī kī savārī kā dekhnā
کیا دھوم ہے کہ سیکڑوں دیوانہ ساتھ ہے	kyā dhuum hai ki saikḌoñ dīvāna saath hai
دل میں ہیں لاکھ طرح کے حیلے بھرے ہوئے	dil meñ haiñ laakh tarah ke hiile bhare hue
پھر مشورہ کو آئینہ و شانہ ساتھ ہے	phir mashvara ko ā.īna o shāna saath hai
روز سیہ میں ساتھ کوئی دے تو جانیے	roz-e-siyah meñ saath koī de to jāniye
جب تک فروغ شمع ہے پروانہ ساتھ ہے	jab tak faroġh-e-sham.a hai parvāna saath hai
دیتا نہیں ہے ساتھ تہی دست کا کوئی	detā nahīñ hai saath tahī-dast kā koī
جب تک کہ مے ہے شیشہ میں پیمانہ ساتھ ہے	jab tak ki mai hai shīshe meñ paimāna saath hai
سیکھا ہوں میکدہ میں طریق فروتنی	sīkhā huuñ mai-kade meñ tarīq-e-farotanī
جب تک کہ سر ہے سجدۂ شکرانہ ساتھ ہے	jab tak ki sar hai sajda-e-shukrāna saath hai
جو بے بصر ہیں ڈھونڈتے پھرتے ہیں دور دور	jo be-basar haiñ DhūñDte phirte haiñ duur duur
اور ہر قدم پہ جلوۂ جانانہ ساتھ ہے	aur har qadam pe jalva-e-jānāna saath hai
کیا خوف ہو ہمیں زن دنیا کے مکر کا	kyā ḳhauf ho hameñ zan-e-duniyā ke makr kā
اپنی مدد کو ہمت مردانہ ساتھ ہے	apnī madad ko himmat-e-mardāna saath hai
غم کی کتاب سے دل صد پارہ کم نہیں	ġham kī kitāb se dil-e-sad-pāra kam nahīñ
جس بزم میں گئے یہی افسانہ ساتھ ہے	jis bazm meñ ga.e yahī afsāna saath hai
مانند گرد باد ہوں خانہ بدوش میں	mānind-e-gard-bād huuñ ḳhāna-ba-dosh maiñ
صحرا میں ہوں مگر مرا کاشانہ ساتھ ہے	sahrā meñ huuñ magar mirā kāshāna saath hai
یہ ہوا مآل حباب کا جو ہوا میں بھر کے ابھر گیا	ye huā ma.aal hubāb kā jo havā meñ bhar ke ubhar gayā
کہ صدا ہے لطمۂ موج کی سر پر غرور کدھر گیا	ki sadā hai lutma-e-mauj kī sar-e-pur-ġhurūr kidhar gayā
مجھے جذب دل نے اے جز بہک کے رکھا قدم کوئی	mujhe jazb-e-dil ne ai juz bahak ke rakhā qadam koī
مجھے پر لگائے شوق نے کہیں تھک کے میں جو ٹھہر گیا	mujhe par lagā.e shauq ne kahīñ thak ke maiñ jo Thahar gayā
مجھے پیری اور شباب میں جو ہے امتیاز تو اس قدر	mujhe piirī aur shabāb meñ jo hai imtiyāz to is qadar
کوئی جھونکا باد سحر کا تھا مرے پاس سے جو گزر گیا	koī jhoñkā bād-e-sahar kā thā mire paas se jo guzar gayā
اثر اس کے عشوۂ ناز کا جو ہوا وہ کس سے بیاں کروں	asar us ke ishva-e-nāz kā jo huā vo kis se bayāñ karūñ
مجھے تو اجل کی ہے آرزو اسے وہم ہے کہ یہ مر گیا	mujhe to ajal kī hai aarzū use vahm hai ki ye mar gayā
تجھے اے خطیب چمن نہیں خبر اپنے خطبۂ شوق میں	tujhe ai ḳhatīb-e-chaman nahīñ ḳhabar apne ḳhutba-e-shauq meñ
کہ کتاب گل کا ورق ورق تری بے خودی سے بکھر گیا	ki kitāb-e-gul kā varaq varaq tirī be-ḳhudī se bikhar gayā
کسے تو سناتا ہے ہم نشیں کہ ہے عشوۂ دشمن عقل و دیں	kise tū sunātā hai ham-nashīñ ki hai ishva-e-dushman-e-aql-o-dīñ
ترے کہنے کا ہے مجھے یقیں میں ترے ڈرانے سے ڈر گیا	tire kahne kā hai mujhe yaqīñ maiñ tire Darāne se Dar gayā
کروں ذکر کیا میں شباب کا سنے کون قصہ یہ خواب کا	karūñ zikr kyā maiñ shabāb kā sune kaun qissa ye ḳhvāb kā
یہ وہ رات تھی کہ گزر گئی یہ وہ نشہ تھا کہ اتر گیا	ye vo raat thī ki guzar ga.ī ye vo nashsha thā ki utar gayā
دل ناتواں کو تکان ہو مجھے اس کی تاب نہ تھی ذرا	dil-e-nā-tavāñ ko takān ho mujhe us kī taab na thī zarā
غم انتظار سے بچ گیا تھا نوید وصل سے مر گیا	ġham-e-intizār se bach gayā thā naved-e-vasl se mar gayā
مرے صبر و تاب کے سامنے نہ ہجوم خوف و رجا رہا	mire sabr-o-tāb ke sāmne na hujūm-e-ḳhauf-o-rajā rahā
وہ چمک کے برق رہ گئی وہ گرج کے ابر گزر گیا	vo chamak ke barq rah ga.ī vo garaj ke abr guzar gayā
مجھے بحر غم سے عبور کی نہیں فکر اے مرے چارہ گر	mujhe bahr-e-ġham se ubuur kī nahīñ fikr ai mire chāra-gar
نہیں کوئی چارہ کار اب مرے سر سے آب گزر گیا	nahīñ koī chāra-kār ab mire sar se aab guzar gayā
مجھے راز عشق کے ضبط میں جو مزہ ملا ہے نہ پوچھیے	mujhe rāz-e-ishq ke zabt meñ jo maza milā hai na pūchhiye
مے انگبیں کا یہ گھونٹ تھا کہ گلے سے میرے اتر گیا	mai-e-añgbīñ kā ye ghūñT thā ki gale se mere utar gayā
نہیں اب جہان میں دوستی کبھی راستے میں جو مل گئے	nahīñ ab jahān meñ dostī kabhī rāste meñ jo mil ga.e
نہیں مطلب ایک کو ایک سے یہ ادھر چلا وہ ادھر گیا	nahīñ matlab ek ko ek se ye idhar chalā vo udhar gayā
اگر آ کے غصہ نہیں رہا تو لگی تھی آگ کہ بجھ گئی	agar aa ke ġhussa nahīñ rahā to lagī thī aag ki bujh ga.ī
جو حسد کا جوش فرو ہوا تو یہ زہر چڑھ کے اتر گیا	jo hasad kā josh faro huā to ye zahr chaḌh ke utar gayā
تجھے نظمؔ وادئ شوق میں عبث احتیاط ہے اس قدر	tujhe 'nazm' vādi-e-shauq meñ abas ehtiyāt hai is qadar
کہیں گرتے گرتے سنبھل گیا کہیں چلتے چلتے ٹھہر گیا	kahīñ girte girte sambhal gayā kahīñ chalte chalte Thahar gayā
سبحہ ہے زنار کیوں کیسی کہی	sub.ha hai zunnār kyuuñ kaisī kahī
زاہد عیار کیوں کیسی کہی	zāhid-e-ayyār kyuuñ kaisī kahī
کٹ گئے اغیار کیوں کیسی کہی	kaT ga.e aġhyār kyuuñ kaisī kahī
چھا گئی ہر بار کیوں کیسی کہی	chhā ga.ī har baar kyuuñ kaisī kahī
ہیں یہ سب اقرار جھوٹے یا نہیں	haiñ ye sab iqrār jhūTe yā nahīñ
کیجئے اقرار کیوں کیسی کہی	kījiye iqrār kyuuñ kaisī kahī
روٹھنے سے آپ کا مطلب یہ ہے	rūThne se aap kā matlab ye hai
اس کو آئے پیار کیوں کیسی کہی	is ko aa.e pyaar kyuuñ kaisī kahī
کہہ دیا میں نے سحر ہے جھوٹ موٹ	kah diyā maiñ ne sahar hai jhūT-mūT
ہو گئے بیدار کیوں کیسی کہی	ho ga.e bedār kyuuñ kaisī kahī
ایک تو کہتے ہیں صدہا بھپتیاں	ek to kahte haiñ sad.hā bhaptiyāñ
اور پھر اصرار کیوں کیسی کہی	aur phir isrār kyuuñ kaisī kahī
ناصحا یہ بحث دیوانوں کے ساتھ	nāsehā ye bahs dīvānoñ ke saath
عقل کی ہے مار کیوں کیسی کہی	aql kī hai maar kyuuñ kaisī kahī
یا خفا تھے یا ذرا سی بات پر	yā ḳhafā the yā zarā sī baat par
ہو گئی بوچھار کیوں کیسی کہی	ho ga.ī bauchhār kyuuñ kaisī kahī
مجھ سے بیعت کر لے تو بھی واعظا	mujh se bai.at kar le tū bhī vā.izā
ہاتھ لانا یار کیوں کیسی کہی	haath laanā yaar kyuuñ kaisī kahī
سرمہ دے کر دل کے لینے کا ہے قصد	surma de kar dil ke lene kā hai qasd
آنکھ تو کر چار کیوں کیسی کہی	aañkh to kar chaar kyuuñ kaisī kahī
جان دے دے چل کے در پر یار کے	jaan de de chal ke dar par yaar ke
او دل بیمار کیوں کیسی کہی	o dil-e-bīmār kyuuñ kaisī kahī
کیا ہی بگڑے ہو پتے کی بات پر	kyā hī bigḌe ho patte kī baat par
ہو گئے بیزار کیوں کیسی کہی	ho ga.e bezār kyuuñ kaisī kahī
اب تو حیدرؔ اور ہی کچھ رنگ ہیں	ab to 'haidar' aur hī kuchh rañg haiñ
مانتا ہوں یار کیوں کیسی کہی	māntā huuñ yaar kyuuñ kaisī kahī
بدعت مسنون ہو گئی ہے	bid.at masnūn ho ga.ī hai
امت مطعون ہو گئی ہے	ummat mat.ūn ho ga.ī hai
کیا کہنا تری دعا کا زاہد	kyā kahnā tirī duā kā zāhid
گردوں کا ستون ہو گئی ہے	gardūñ kā sutūn ho ga.ī hai
رہنے دو اجل جو گھات میں ہے	rahne do ajal jo ghaat meñ hai
مجھ پر مفتون ہو گئی ہے	mujh par maftūn ho ga.ī hai
حسرت کو غبار دل میں ڈھونڈو	hasrat ko ġhubār-e-dil meñ DhūñDo
زندہ مدفون ہو گئی ہے	zinda madfūn ho ga.ī hai
وحشت کا تھا نام اول اول	vahshat kā thā naam avval avval
اب تو وہ جنون ہو گئی ہے	ab to vo junūn ho ga.ī hai
واعظ نے بری نظر سے دیکھا	vaa.iz ne burī nazar se dekhā
مے شیشے میں خون ہو گئی ہے	mai shīshe meñ ḳhuun ho ga.ī hai
عارض کے قرین گلاب کا پھول	aariz ke qarīn gulāb kā phuul
ہم رنگ کی دون ہو گئی ہے	ham-rañg kī duun ho ga.ī hai
بندہ ہوں ترا زبان شیریں	banda huuñ tirā zabān-e-shīrīñ
دنیا ممنون ہو گئی ہے	duniyā mamnūn ho ga.ī hai
حیدرؔ شب غم میں مرگ ناگاہ	'haidar' shab-e-ġham meñ marg-e-nāgāh
شادی کا شگون ہو گئی ہے	shādī kā shugūn ho ga.ī hai
ندامت ہے بنا کر اس چمن میں آشیاں مجھ کو	nadāmat hai banā kar is chaman meñ āshiyāñ mujh ko
ملا ہمدم یہاں کوئی نہ کوئی ہم زباں مجھ کو	milā hamdam yahāñ koī na koī ham-zabāñ mujh ko
دکھائے جا روانی توسن عمر رواں مجھ کو	dikhā.e jā ravānī tausan-e-umr-e-ravāñ mujh ko
ہلال برق سے رکھ ہم رکاب و ہم عناں مجھ کو	hilāl-e-barq se rakh ham-rikāb-o-ham-ināñ mujh ko
بنایا ناتوانی نے سلیمان زماں مجھ کو	banāyā nā-tavānī ne sulaimān-e-zamāñ mujh ko
اڑا کر لے چلے موج نسیم بوستاں مجھ کو	uḌā kar le chale mauj-e-nasīm-e-bostāñ mujh ko
دم صبح ازل سے میں نوا سنجوں میں ہوں تیرے	dam-e-sub.h-e-azal se maiñ navā-sanjoñ meñ huuñ tere
بتایا بلبل سدرہ نے انداز فغاں مجھ کو	batāyā bulbul-e-sidra ne andāz-e-fuġhāñ mujh ko
مری باتوں میں کیا معلوم کب سوئے وہ کب جاگے	mirī bātoñ meñ kyā ma.alūm kab so.e vo kab jaage
سرے سے اس لیے کہنی پڑی پھر داستاں مجھ کو	sire se is liye kahnī paḌī phir dāstāñ mujh ko
بہا کر قافلہ سے دور جسم زار کو پھینکا	bahā kar qāfila se duur jism-e-zār ko pheñkā
کہ موج سیل تھی بانگ درائے کارواں مجھ کو	ki mauj-e-sail thī bāñg-e-darā-e-kārvāñ mujh ko
یہ دل کی بے قراری خاک ہو کر بھی نہ جائے گی	ye dil kī be-qarārī ḳhaak ho kar bhī na jā.egī
سناتی ہے لب ساحل سے یہ ریگ رواں مجھ کو	sunātī hai lab-e-sāhil se ye reg-e-ravāñ mujh ko
اڑائی خاک جس صحرا میں تیرے واسطے میں نے	uḌaa.ī ḳhaak jis sahrā meñ tere vāste maiñ ne
تھکا ماندہ ملا ان منزلوں میں آسماں مجھ کو	thakā-māñda milā in manziloñ meñ āsmāñ mujh ko
تصور شمع کا جس کو جلا دے ہوں وہ پروانہ	tasavvur sham.a kā jis ko jilā de huuñ vo parvāna
لگ اٹھی آگ دل میں جب نظر آیا دھواں مجھ کو	lag uTThī aag dil meñ jab nazar aayā dhuāñ mujh ko
وہ جس عالم میں جا پہنچا وہاں میں کس طرح جاؤں	vo jis aalam meñ jā pahuñchā vahāñ maiñ kis tarah jā.ūñ
ہوا دل آپ سے باہر پنہا کر بیڑیاں مجھ کو	huā dil aap se bāhar pinhā kar beḌiyāñ mujh ko
غبار راہ سے اے نظمؔ یہ آواز آتی ہے	ġhubār-e-rāh se ai 'nazm' ye āvāz aatī hai
گئی اے عمر رفتہ تو کدھر پھینکا کہاں مجھ کو	ga.ī ai umr-e-rafta tū kidhar pheñkā kahāñ mujh ko
کسی سے بس کہ امید کشود کار نہیں	kisī se bas ki umīd-e-kushūd-e-kār nahīñ
مجھے اجل کے بھی آنے کا اعتبار نہیں	mujhe ajal ke bhī aane kā e'tibār nahīñ
جواب نامہ کا قاصد مزار پر لایا	javāb naame kā qāsid mazār par laayā
کہ جانتا تھا اسے تاب انتظار نہیں	ki jāntā thā use tāb-e-intizār nahīñ
یہ کہہ کے اٹھ گئی بالیں سے میری شمع سحر	ye kah ke uTh ga.ī bālīñ se merī sham-e-sahar
تمام ہو گئی شب اور تجھے قرار نہیں	tamām ho ga.ī shab aur tujhe qarār nahīñ
جو تو ہو پاس تو حور و قصور سب کچھ ہو	jo tū ho paas to hūr-o-qusūr sab kuchh ho
جو تو نہیں تو نہیں بلکہ زینہار نہیں	jo tū nahīñ to nahīñ balki zīnhār nahīñ
خزاں کے آنے سے پہلے ہی تھا مجھے معلوم	ḳhizāñ ke aane se pahle hī thā mujhe ma.alūm
کہ رنگ و بوئے چمن کا کچھ اعتبار نہیں	ki rañg-o-bū-e-chaman kā kuchh e'tibār nahīñ
غزل کہی ہے کہ موتی پروئے ہیں اے نظمؔ	ġhazal kahī hai ki motī piro.e haiñ ai 'nazm'
وہ کون شعر ہے جو در شاہوار نہیں	vo kaun sher hai jo durr-e-shāhvār nahīñ
آ کے مجھ تک کشتیٔ مے ساقیا الٹی پھری	aa ke mujh tak kashtī-e-mai sāqiyā ulTī phirī
آج کیا ندی بہی الٹی ہوا الٹی پھری	aaj kyā naddī bahī ulTī havā ulTī phirī
آتے آتے لب پر آہ نارسا الٹی پھری	aate aate lab par āh-e-nā-rasā ulTī phirī
وہ بھی میرا ہی دبانے کو گلا الٹی پھری	vo bhī merā hī dabāne ko galā ulTī phirī
مڑ کے دیکھا اس نے اور وار ابرووں کا چل گیا	muḌ ke dekhā us ne aur vaar abruoñ kā chal gayā
اک چھری سیدھی پھری اور اک ذرا الٹی پھری	ik chhurī sīdhī phirī aur ik zarā ulTī phirī
لا سکا نظارۂ رخسار روشن کی نہ تاب	lā sakā nazzāra-e-ruḳhsār-e-raushan kī na taab
جا کے آئینہ پہ چہرہ کی ضیا الٹی پھری	jā ke ā.īne pe chehre kī ziyā ulTī phirī
راست بازوں ہی کو پیسا آسماں نے رات دن	rāst-bāzoñ hī ko piisā āsmāñ ne raat din
وائے قسمت جب پھری یہ آسیا الٹی پھری	vā-e-qismat jab phirī ye āsiyā ulTī phirī
جو بڑا بول ایک دن بولے تھے پیش آیا وہی	jo baḌā bol ek din bole the pesh aayā vahī
گنبد گردوں سے ٹکرا کر صدا الٹی پھری	gumbad-e-gardūñ se Takrā kar sadā ulTī phirī
رزق کھا کر غیر کی قسمت کا زنبور عسل	rizq khā kar ġhair kī qismat kā zambūr-e-asal
تو نے دیکھا حلق تک جا کر غذا الٹی پھری	tū ne dekhā halq tak jā kar ġhizā ulTī phirī
تو ستائش گر ہے اس کا جو ہے تیرا مدح خواں	tū satā.ish-gar hai us kā jo hai terā mad.h-ḳhvāñ
یہ تو اے مشفق ضمیر مرحبا الٹی پھری	ye to ai mushfiq zamīr-e-marhabā ulTī phirī
جس پر آئی تھی طبیعت کی اسی نے کچھ نہ قدر	jis par aa.ī thī tabī.at kī usī ne kuchh na qadr
جنس دل مانند جنس ناروا الٹی پھری	jins-e-dil mānind-e-jins-e-nāravā ulTī phirī
یا تو کشی ڈوبتی تھی یا چلی ساحل سے دور	yā to kushī Dūbtī thī yā chalī sāhil se duur
وائے ناکامی پھری بھی تو ہوا الٹی پھری	vaa.e nākāmī phirī bhī to havā ulTī phirī
گرنے والا ہے کسی دشمن پہ کیا تیر شہاب	girne vaalā hai kisī dushman pe kyā tīr-e-shahāb
آسماں تک جا کے کیوں آہ رسا الٹی پھری	āsmāñ tak jā ke kyuuñ āh-e-rasā ulTī phirī
جی گیا میں اس کے آ جانے سے دشمن مر گیا	jī gayā maiñ us ke aa jaane se dushman mar gayā
دیکھ کر عیسیٰ کو بالیں پر قضا الٹی پھری	dekh kar iisā ko bālīñ par qazā ulTī phirī
مر گیا بے موت میں آخر اجل بھی دور ہے	mar gayā be-maut maiñ āḳhir ajal bhī duur hai
کوچۂ قاتل کا بتلا کر پتا الٹی پھری	kūcha-e-qātil kā batlā kar patā ulTī phirī
ہجر کی شب مجھ کو الٹی سانس لیتے دیکھ کر	hijr kī shab mujh ko ulTī saañs lete dekh kar
ایک ہی دم میں وہاں جا کر صبا الٹی پھری	ek hī dam meñ vahāñ jā kar sabā ulTī phirī
ہے مرا ویرانۂ غم نظمؔ ایسا ہولناک	hai mirā vīrāna-e-ġham 'nazm' aisā haul-nāk
موج سیل آئی تو لے کر بوریا الٹی پھری	mauj-e-sail aa.ī to le kar boriyā ulTī phirī
کوئی مے دے یا نہ دے ہم رند بے پروا ہیں آپ	koī mai de yā na de ham riñd-e-be-parvā haiñ aap
ساقیا اپنی بغل میں شیشۂ صہبا ہیں آپ	sāqiyā apnī baġhal meñ shīsha-e-sahbā haiñ aap
غافل و ہشیار وہ تمثال یک آئینہ ہیں	ġhāfil o hoshyār vo timsāl-e-yak-ā.īna haiñ
ورطۂ حیرت میں ناداں آپ ہیں دانا ہیں آپ	varta-e-hairat meñ nādāñ aap haiñ daanā haiñ aap
کیوں رہے میری دعا منت کش بال ملک	kyuuñ rahe merī duā minnat-kash-e-bāl-e-malak
نالۂ مستانہ میرے آسماں پیما ہیں آپ	nāla-e-mastāna mere āsmāñ-paimā haiñ aap
ہے تعجب خضر کو اور آب حیواں کی طلب	hai ta.ajjub ḳhizr ko aur āb-e-haivāñ kī talab
اور پھر عزلت گزین دامن صحرا ہیں آپ	aur phir uzlat-guzīn-e-dāman-e-sahrā haiñ aap
منزل طول امل درپیش اور مہلت ہے کم	manzil-e-tūl-e-amal darpesh aur mohlat hai kam
راہ کس سے پوچھئے حیرت میں نقش پا ہیں آپ	raah kis se pūchhiye hairat meñ naqsh-e-pā haiñ aap
حق سے طالب دید کے ہوں ہم بصیر ایسے نہیں	haq se tālib diid ke hoñ ham basīr aise nahīñ
ہم کو جو کوتہ نظر سمجھیں وہ نا بینا ہیں آپ	ham ko jo kotah-nazar samjheñ vo nā-bīnā haiñ aap
گل ہمہ تن زخم ہیں پھر بھی ہمہ تن گوش ہیں	gul hama-tan-zaḳhm haiñ phir bhī hama-tan-gosh haiñ
بے اثر کچھ نالہ ہائے بلبل شیدا ہیں آپ	be-asar kuchh nāla-hā-e-bulbul-e-shaidā haiñ aap
حرص سے شکوہ کروں کیا ہاتھ پھیلانے کا میں	hirs se shikva karūñ kyā haath phailāne kā maiñ
کہتی ہے وہ اپنے ہاتھوں خلق میں رسوا ہیں آپ	kahtī hai vo apne hāthoñ ḳhalq meñ rusvā haiñ aap
ہم سے اے اہل تنعم منہ چھپانا چاہئے	ham se ai ahl-e-tana.a.um muñh chhupānā chāhiye
دم بھرا کرتے ہیں ہم اور آئنہ سیما ہیں آپ	dam bharā karte haiñ ham aur ā.ina-sīmā haiñ aap
اڑا کر کاگ شیشہ سے مے گلگوں نکلتی ہے	uḌā kar kaag shīshe se mai-e-gul-gūñ nikaltī hai
شرابی جمع ہیں مے خانہ میں ٹوپی اچھلتی ہے	sharābī jam.a haiñ mai-ḳhāna meñ Topī uchhaltī hai
بہار مے کشی آئی چمن کی رت بدلتی ہے	bahār-e-mai-kashī aa.ī chaman kī rut badaltī hai
گھٹا مستانہ اٹھتی ہے ہوا مستانہ چلتی ہے	ghaTā mastāna uThtī hai havā mastāna chaltī hai
زخود رفتہ طبیعت کب سنبھالے سے سنبھلتی ہے	za-ḳhud-rafta tabī.at kab sambhāle se sambhaltī hai
نہ بن آتی ہے ناصح سے نہ کچھ واعظ کی چلتی ہے	na ban aatī hai nāseh se na kuchh vaa.iz kī chaltī hai
یہ کس کی ہے تمنا چٹکیاں لیتی ہے جو دل میں	ye kis kī hai tamannā chuTkiyāñ letī hai jo dil meñ
یہ کس کی آرزو ہے جو کلیجہ کو مسلتی ہے	ye kis kī aarzū hai jo kaleje ko masaltī hai
وہ دیوانہ ہے جو اس فصل میں فصدیں نہ کھلوائے	vo dīvāna hai jo is fasl meñ fasdeñ na khulvā.e
رگ ہر شاخ گل سے خون کی ندی ابلتی ہے	rag-e-har-shāḳh-e-gul se ḳhuun kī naddī ubaltī hai
سحر ہوتے ہی دم نکلا غش آتے ہی اجل آئی	sahar hote hī dam niklā ġhash aate hī ajal aa.ī
کہاں ہوں میں نسیم صبح پنکھا کس کو جھلتی ہے	kahāñ huuñ maiñ nasīm-e-sub.h pañkhā kis ko jhaltī hai
تمتع ایک کا ہے ایک کے نقصاں سے عالم میں	tamatto ek kā hai ek ke nuqsāñ se aalam meñ
کہ سایہ پھیلتا جاتا ہے جوں جوں دھوپ ڈھلتی ہے	ki saaya phailtā jaatā hai juuñ juuñ dhuup Dhaltī hai
بنا رکھی ہے غم پر زیست کی یہ ہو گیا ثابت	binā rakkhī hai ġham par ziist kī ye ho gayā sābit
نہ لپکا آہ کا چھوٹے گا جب تک سانس چلتی ہے	na lapkā aah kā chhūTegā jab tak saañs chaltī hai
قرار اک دم نہیں آتا ہے خون بے گنہ پی کر	qarār ik dam nahīñ aatā hai ḳhūn-e-be-gunah pī kar
کہ اب تو خود بہ خود تلوار رہ رہ کر اگلتی ہے	ki ab to ḳhud ba-ḳhud talvār rah rah kar ugaltī hai
جہنم کی نہ آنچ آئے گی مے خواروں پہ او واعظ	jahannam kī na aañch aa.egī mai-ḳhvāroñ pe o vaa.iz
شراب آلودہ ہو جو شے وہ کب آتش میں جلتی ہے	sharāb ālūda ho jo shai vo kab ātish meñ jaltī hai
نہ دکھلانا الٰہی ایک آفت ہے شب فرقت	na dikhlānā ilāhī ek aafat hai shab-e-furqat
نہ جو کاٹے سے کٹتی ہے نہ جو ٹالے سے ٹلتی ہے	na jo kaaTe se kaTtī hai na jo Taale se Taltī hai
یہ اچھا شغل وحشت میں نکالا تو نے اے حیدرؔ	ye achchhā shuġhl vahshat meñ nikālā tū ne ai 'haidar'
گریباں میں الجھنے سے طبیعت تو بہلتی ہے	garebāñ meñ ulajhne se tabī.at to bahaltī hai
ہنسی میں وہ بات میں نے کہہ دی کہ رہ گئے آپ دنگ ہو کر	hañsī meñ vo baat maiñ ne kah dī ki rah ga.e aap dañg ho kar
چھپا ہوا تھا جو راز دل میں کھلا وہ چہرہ کا رنگ ہو کر	chhupā huā thā jo raaz dil meñ khulā vo chehre kā rañg ho kar
ہمیشہ کوچ و مقام اپنا رہا ہے خضر رہ طریقت	hamesha kuuch o maqām apnā rahā hai ḳhizr-e-rah-e-tarīqat
رکا تو میں سنگ میل بن کر چلا تو آواز چنگ ہو کر	rukā to maiñ sañg-e-mīl ban kar chalā to āvāz-e-chañg ho kar
نہ توڑتے آرسی اگر تم تو اتنے یوسف نظر نہ آتے	na toḌte aarsī agar tum to itne yūsuf nazar na aate
یہ قافلہ کھینچ لائی سارا شکست آئینہ زنگ ہو کر	ye qāfila khīñch laa.ī saarā shikast-e-ā.īna zañg ho kar
شباب و پیری کا آنا جانا غضب کا پر درد ہے فسانہ	shabāb o piirī kā aanā jaanā ġhazab kā pur-dard hai fasāna
یہ رہ گئی بن کے گرد حسرت وہ اڑ گیا رخ سے رنگ ہو کر	ye rah ga.ī ban ke gard-e-hasrat vo uḌ gayā ruḳh se rañg ho kar
جو راز دل سے زباں تک آیا تو اس کو قابو میں پھر نہ پایا	jo raaz dil se zabāñ tak aayā to us ko qaabū meñ phir na paayā
زباں سے نکلا کلام بن کر کماں سے چھوٹا خدنگ ہو کر	zabāñ se niklā kalām ban kar kamāñ se chhūTā ḳhadañg ho kar
غضب ہے بحر فنا کا دھارا کہ مجھ کو الجھا کے مارا مارا	ġhazab hai bahr-e-fanā kā dhārā ki mujh ko uljhā ke maarā maarā
نفس نے موجوں کا جال بن کر لحد نے کام نہنگ ہو کر	nafas ne maujoñ kā jaal bun kar lahad ne kām-e-nahañg ho kar
ملا دل نا حفاظ مجھ کو تو کیا کسی کا لحاظ مجھ کو	milā dil-e-nā-hifāz mujh ko to kyā kisī kā lihāz mujh ko
کہیں گریباں نہ پھاڑ ڈالیں جناب ناصح بھی تنگ ہو کر	kahīñ garebāñ na phaaḌ Dāleñ janāb-e-nāseh bhī tañg ho kar
جو اب کی مینائے مے کو توڑا چلے گی تلوار محتسب سے	jo ab kī mīnā-e-mai ko toḌā chalegī talvār mohtasib se
لہو بھی رندوں کا دیکھ لینا بہا مئے لالہ رنگ ہو کر	lahū bhī rindoñ kā dekh lenā bahā mai-e-lāla-rañg ho kar
نہ ضبط سے شکوہ لب تک آیا نہ صبر نے آہ کھینچنے دی	na zabt se shikva lab tak aayā na sabr ne aah khīñchne dī
رہا دہن میں وہ قفل بن کر گرایا چھاتی پہ سنگ ہو کر	rahā dahan meñ vo qufl ban kar girāyā chhātī pe sañg ho kar
سمجھ لے صوفی اگر یہ نکتہ ہے ایک بزم سماع ہستی	samajh le suufī agar ye nukta hai ek bazm-e-samā-e-hastī
تو نو پیالے یہ آسماں کے بجیں ابھی جل ترنگ ہو کر	to nau-piyāle ye āsmāñ ke bajeñ abhī jal-tarañg ho kar
بھلا ہو افسردہ خاطری کا کہ حسرتوں کو دبا کے رکھا	bhalā ho afsurda-ḳhātirī kā ki hasratoñ ko dabā ke rakkhā
بچا لیا ہرزگی سے اس نے لحاظ ناموس و ننگ ہو کر	bachā liyā harzagī se us ne lihāz-e-nāmūs-o-nañg ho kar
جگر خراشی سے پائی فرصت نہ سینہ کاوی سے ناخنوں نے	jigar-ḳharāshī se paa.ī fursat na sīna-kāvī se nāḳhunoñ ne
گلا گریباں نے گھونٹ ڈالا جنوں کی شورش سے تنگ ہو کر	galā garebāñ ne ghūñT Daalā junūñ kī shorish se tañg ho kar
بدل کے دنیا نے بھیس صدہا اسے ڈرایا اسے لبھایا	badal ke duniyā ne bhes sad.hā ise Darāyā use lubhāyā
کبھی زن پیر زال بن کر کبھی بت شوخ و شنگ ہو کر	kabhī zan-e-pīr-zāl ban kar kabhī but-e-shoḳh-o-shañg ho kar
اٹھے تھے تلوار کھینچ کر تم تو پھر تأمل نہ چاہئے تھا	uThe the talvār khīñch kar tum to phir ta.ammul na chāhiye thā
کہ رہ گئی میرے دل کی حسرت شہید تیغ درنگ ہو کر	ki rah ga.ī mere dil kī hasrat shahīd-e-teġh-e-darañg ho kar
جو ولولے تھے وہ دب گئے سب ہجوم لیت و لعل میں حیدرؔ	jo valvale the vo dab ga.e sab hujūm-e-lait-o-la.al meñ 'haidar'
جو حوصلے تھے وہ دل ہی دل میں رہے دریغ و درنگ ہو کر	jo hausle the vo dil hī dil meñ rahe dareġh-o-darañg ho kar
یہ آہ بے اثر کیا ہو یہ نخل بے ثمر کیا ہو	ye āh-e-be-asar kyā ho ye naḳhl-e-be-samar kyā ho
نہ ہو جب درد ہی یا رب تو دل کیا ہو جگر کیا ہو	na ho jab dard hī yārab to dil kyā ho jigar kyā ho
بغل گیر آرزو سے ہیں مرادیں آرزو مجھ سے	baġhal-gīr aarzū se haiñ murādeñ aarzū mujh se
یہاں اس وقت تو اک عید ہے تم جلوہ گر کیا ہو	yahāñ is vaqt to ik iid hai tum jalva-gar kyā ho
مقدر میں یہ لکھا ہے کٹے گی عمر مر مر کر	muqaddar meñ ye likkhā hai kaTegī umr mar-mar kar
ابھی سے مر گئے ہم دیکھیے اب عمر بھر کیا ہو	abhī se mar ga.e ham dekhiye ab umr bhar kyā ho
مروت سے ہو بیگانہ وفا سے دور ہو کوسوں	muravvat se ho begāna vafā se duur ho kosoñ
یہ سچ ہے نازنیں ہو خوبصورت ہو مگر کیا ہو	ye sach hai nāznīñ ho ḳhūb-sūrat ho magar kyā ho
لگا کر زخم میں ٹانکے قضا تیری نہ آ جائے	lagā kar zaḳhm meñ Tāñke qazā terī na aa jaa.e
جو وہ سفاک سن پائے بتا اے چارہ گر کیا ہو	jo vo saffāk sun paa.e batā ai chāra-gar kyā ho
قیامت کے بکھیڑے پڑ گئے آتے ہی دنیا میں	qayāmat ke bakheḌe paḌ ga.e aate hī duniyā meñ
یہ مانا ہم نے مر جانا تو ممکن ہے مگر کیا ہو	ye maanā ham ne mar jaanā to mumkin hai magar kyā ho
کہا میں نے کہ نظمؔ مبتلا مرتا ہے حسرت میں	kahā maiñ ne ki 'nazm'-e-mubtalā martā hai hasrat meñ
کہا اس نے اگر مر جائے تو میرا ضرر کیا ہو	kahā us ne agar mar jaa.e to merā zarar kyā ho
احسان لے نہ ہمت مردانہ چھوڑ کر	ehsān le na himmat-e-mardāna chhoḌ kar
رستہ بھی چل تو سبزۂ بیگانہ چھوڑ کر	rasta bhī chal tū sabza-e-begāna chhoḌ kar
مرنے کے بعد پھر نہیں کوئی شریک حال	marne ke ba.ad phir nahīñ koī sharīk-e-hāl
جاتا ہے شمع کشتہ کو پروانہ چھوڑ کر	jaatā hai sham-e-kushta ko parvāna chhoḌ kar
ہونٹوں پہ آج تک ہیں شب عیش کے مزے	hoñToñ pe aaj tak haiñ shab-e-aish ke maze
ساقی کا لب لیا لب پیمانہ چھوڑ کر	saaqī kā lab liyā lab-e-paimāna chhoḌ kar
افعی نہیں کھلی ہوئی زلفوں کا عکس ہے	af.ī nahīñ khulī huī zulfoñ kā aks hai
جاتے کہاں ہو آئینہ و شانہ چھوڑ کر	jaate kahāñ ho ā.īna o shāna chhoḌ kar
طول امل پہ دل نہ لگانا کہ اہل بزم	tūl-e-amal pe dil na lagānā ki ahl-e-bazm
جائیں گے ناتمام یہ افسانہ چھوڑ کر	jā.eñge nā-tamām ye afsāna chhoḌ kar
لبریز جام عمر ہوا آ گئی اجل	labrez jām-e-umr huā aa ga.ī ajal
لو اٹھ گئے بھرا ہوا پیمانہ چھوڑ کر	lo uTh ga.e bharā huā paimāna chhoḌ kar
اس پیر زال دہر کی ہم ٹھوکروں میں ہیں	us pīr-zāl-e-dahr kī ham Thokaroñ meñ haiñ
جب سے گئی ہے ہمت مردانہ چھوڑ کر	jab se ga.ī hai himmat-e-mardāna chhoḌ kar
پہروں ہمارا آپ میں آنا محال ہے	pahroñ hamārā aap meñ aanā muhāl hai
کوسوں نکل گیا دل دیوانہ چھوڑ کر	kosoñ nikal gayā dil-e-dīvāna chhoḌ kar
اترا جو شیشہ طاق سے زاہد کا ہے یہ حال	utrā jo shīsha taaq se zāhid kā hai ye haal
کرتا ہے رقص سجدۂ شکرانہ چھوڑ کر	kartā hai raqs sajda-e-shukrāna chhoḌ kar
یہ سمعۂ و ریا تو نشانی ہے کفر کی	ye sum.a-o-riyā to nishānī hai kufr kī
زنار باندھ سبحۂ صد دانہ چھوڑ کر	zunnār bāñdh sub.ha-e-sad-dāna chhoḌ kar
رندان مے کدہ بھی ہیں اے خضر منتظر	rindān-e-mai-kada bhī haiñ ai ḳhizr muntazir
بستی میں آئیے کبھی ویرانہ چھوڑ کر	bastī meñ aa.iye kabhī vīrāna chhoḌ kar
احسان سر پہ لغزش مستانہ کا ہوا	ehsān sar pe laġhzish-e-mastāna kā huā
ہم دو قدم نہ جا سکے مے خانہ چھوڑ کر	ham do qadam na jā sake mai-ḳhāna chhoḌ kar
وادی بہت مہیب ہے بیم و امید کا	vaadī bahut muhīb hai bīm-o-umīd kā
دیکھیں گے شیر پر دل دیوانہ چھوڑ کر	dekheñge sher par dil-e-dīvāna chhoḌ kar
رو رو کے کر رہی ہے صراحی وداع اسے	ro ro ke kar rahī hai surāhī vidā.a use
جاتا ہے دور دور جو پیمانہ چھوڑ کر	jaatā hai duur duur jo paimāna chhoḌ kar
توبہ تو کی ہے نظمؔ بنا ہوگی کس طرح	tauba to kī hai 'nazm' binā hogī kis tarah
کیوں کر جیو گے مشرب رندانہ چھوڑ کر	kyūñ-kar jiyoge mashrab-e-rindāna chhoḌ kar
جنوں کے ولولے جب گھٹ گئے دل میں نہاں ہو کر	junūñ ke valvale jab ghuT ga.e dil meñ nihāñ ho kar
تو اٹھے ہیں دھواں ہو کر گرے ہیں بجلیاں ہو کر	to uTThe haiñ dhuāñ ho kar gire haiñ bijliyāñ ho kar
کچھ آگے بڑھ چلے سامان راحت لا مکاں ہو کر	kuchh aage baḌh chale sāmān-e-rāhat lā-makāñ ho kar
فلک پیچھے رہا جاتا ہے گرد کارواں ہو کر	falak pīchhe rahā jaatā hai gard-e-kārvāñ ho kar
کسی دن تو چلے اے آسماں باد مراد ایسی	kisī din to chale ai āsmāñ bād-e-murād aisī
کہ اتریں کشتئ مے پر گھٹائیں بادباں ہو کر	ki utreñ kashtī-e-mai par ghaTā.eñ bādbāñ ho kar
نہ جانے کس بیاباں مرگ نے مٹی نہیں پائی	na jaane kis bayābāñ marg ne miTTī nahīñ paa.ī
بگولے جا رہے ہیں کارواں در کارواں ہو کر	bagūle jā rahe haiñ kārvāñ-dar-kārvāñ ho kar
وفور ضبط سے بیتابیٔ دل بڑھ نہیں سکتی	vafūr-e-zabt se betābi-e-dil baḌh nahīñ saktī
گلے تک آ کے رہ جاتے ہیں نالے ہچکیاں ہو کر	gale tak aa ke rah jaate haiñ naale hichkiyāñ ho kar
گلو گیر اب تو ایسا انقلاب رنگ عالم ہے	gulū-gīr ab to aisā inqalāb-e-rañg-e-ālam hai
کہ نغمے نکلے منقار عنادل سے فغاں ہو کر	ki naġhme nikle minqār-e-anādil se fuġhāñ ho kar
جو ہو کر ابر سے مایوس خود سینچے کبھی دہقاں	jo ho kar abr se māyūs ḳhud sīñche kabhī dahqāñ
جلا دیں کھیت کو پانی کی لہریں بجلیاں ہو کر	jalā deñ khet ko paanī kī lahreñ bijliyāñ ho kar
جہاں میں واشد خاطر کے ساماں ہو گئے لاشے	jahāñ meñ vāshud-e-ḳhātir ke sāmāñ ho ga.e lāshe
جگہ راحت کی نا ممکن ہوئی ہے لا مکاں ہو کر	jagah rāhat kī nā-mumkin huī hai lā-makāñ ho kar
ہنسے کوئی نہ بجلی کے سوا اس دار ماتم میں	hañse koī na bijlī ke sivā is dār-e-mātam meñ
اگر رہ جائے سارا کھیت کشت زعفراں ہو کر	agar rah jaa.e saarā khet kisht-e-za.afarāñ ho kar
الم میں آشیاں کے اس قدر تنکے چنے میں نے	alam meñ āshiyāñ ke is qadar tinke chune maiñ ne
کہ آخر باعث تسکیں ہوے ہیں آشیاں ہو کر	ki āḳhir bā.is-e-taskīñ hue haiñ āshiyāñ ho kar
گھٹائیں گھر کے کیا کیا حسرت فرہاد پر روئیں	ghaTā.eñ ghir ke kyā kyā hasrat-e-farhād par roiiñ
چمن تک آ گئیں نہریں پہاڑوں سے رواں ہو کر	chaman tak aa ga.iiñ nahreñ pahāḌoñ se ravāñ ho kar
دل شیدا نے پایا عشق میں معراج کا رتبہ	dil-e-shaidā ne paayā ishq meñ me.arāj kā rutba
یہاں اکثر بتوں کے ظلم ٹوٹے آسماں ہو کر	yahāñ akasr butoñ ke zulm TuuTe āsmāñ ho kar
جو ڈرتے ڈرتے دل سے ایک حرف شوق نکلا تھا	jo Darte Darte dil se ek harf-e-shauq niklā thā
وہ اس کے سامنے آیا زباں پر داستاں ہو کر	vo us ke sāmne aayā zabāñ par dāstāñ ho kar
نکل آئے ہیں ہر اقرار میں انکار کے پہلو	nikal aa.e haiñ har iqrār meñ inkār ke pahlū
بنا دیتی ہیں حیراں تیری باتیں مکر یاں ہو کر	banā detī haiñ hairāñ terī bāteñ makr yaañ ho kar
نزاکت کا یہ عالم پھول بھی توڑے تو بل کھا کر	nazākat kā ye aalam phuul bhī toḌe to bal khā kar
نہ جانے دل مرا کس طرح توڑا پہلواں ہو کر	na jaane dil mirā kis tarah toḌā pahlvāñ ho kar
تدرو و کبک پر ہنس کر اٹھے خود لڑکھڑاتے ہیں	tadarrau-o-kabak par hañs kar uTThe ḳhud laḌkhaḌāte haiñ
سبک کرتے ہیں ان کو پائنچے بار گراں ہو کر	subuk karte haiñ un ko pā.eñche bār-e-girāñ ho kar
گلا گھونٹا ہے ضبط غم نے کچھ ایسا کہ مشکل ہے	galā ghoñTā hai zabt-e-ġham ne kuchh aisā ki mushkil hai
کہ نکلے منہ سے آواز شکست دل فغاں ہو کر	ki nikle muñh se āvāz-e-shikast-e-dil fuġhāñ ho kar
پتہ اندیشۂ سالک نے پایا منزل دل کا	pata andesha-e-sālik ne paayā manzil-e-dil kā
تو پلٹا لا مکاں سے آسماں در آسماں ہو کر	tū palTā lā-makāñ se āsmāñ-dar-āsmāñ ho kar
ہوئی پھر دیکھیے آ بستن شادی و غم دنیا	huī phir dekhiye aa bustan-e-shādī-o-ġham duniyā
ابھی پیدا ہوئے تھے رنج و راحت تو اماں ہو کر	abhī paidā hue the rañj-o-rāhat to amaañ ho kar
جو نکلی ہوگی کوئی آرزو تو یہ بھی نکلے گا	jo niklī hogī koī aarzū to ye bhī niklegā
تمہارا تیر حسرت بن گیا دل میں نہاں ہو کر	tumhārā tīr-e-hasrat ban gayā dil meñ nihāñ ho kar
اتر جائے گا تو او آفتاب حسن کوٹھے سے	utar jā.egā tū o āftāb-e-husn koThe se
گرے گا سایۂ دیوار ہم پر آسماں ہو کر	giregā sāya-e-dīvār ham par āsmāñ ho kar
کیا کاروان ہستی گزرا روا روی میں	kyā kārvān-e-hastī guzrā ravā-ravī meñ
فردا کو میں نے دیکھا گرد و غبار دی میں	fardā ko maiñ ne dekhā gard-o-ġhubār-e-dī meñ
تھے محو لالہ و گل کس کیف بے خودی میں	the mahv lāla-o-gul kis kaif-e-be-ḳhudī meñ
زخم جگر کے ٹانکے ٹوٹے ہنسی ہنسی میں	zaḳhm-e-jigar ke Tāñke TuuTe hañsī hañsī meñ
یاران بزم عشرت ڈھونڈوں کہاں میں تم کو	yārān-e-bazm-e-ishrat DhūñDūñ kahāñ maiñ tum ko
تاروں کی چھاؤں میں یا پچھلے کی چاندنی میں	tāroñ kī chhāñv meñ yā pichhle kī chāñdnī meñ
ہر عقدہ میں جہاں کے پوشیدہ ہے کشاکش	har uqda meñ jahāñ ke poshīda hai kashākash
ہے موج خندۂ گل پنہاں کلی کلی میں	hai mauj-e-ḳhanda-e-gul pinhāñ kalī kalī meñ
زخموں میں خود چمک ہے اور اس پہ یہ ستم ہے	zaḳhmoñ meñ ḳhud chamak hai aur us pe ye sitam hai
رنگ پریدہ سے میں رہتا ہوں چاندنی میں	rañg-e-parīdañ se maiñ rahtā huuñ chāñdnī meñ
ہم کس شمار میں تھے پرسش جو ہم سے ہوتی	ham kis shumār meñ the pursish jo ham se hotī
یہ امتیاز پایا آشوب آگہی میں	ye imtiyāz paayā āshob-e-āgahī meñ
حکم قضا ہو جیسا سرزد ہو فعل ویسا	hukm-e-qazā ho jaisā sarzad ho fe.al vaisā
بندہ کا دخل بھی ہے پھر اس کہی بدی میں	banda kā daḳhl bhī hai phir is kahī badī meñ
رفتار سایہ کو ہے پست و بلند یکساں	raftār-e-sāya ko hai past-o-buland yaksāñ
ٹھوکر کبھی نہ کھائے راہ فروتنی میں	Thokar kabhī na khaa.e rāh-e-farotanī meñ
وجد آ گیا فلک کو غش آ گیا زمیں کو	vajd aa gayā falak ko ġhash aa gayā zamīñ ko
دو طرح کے اثر تھے اک صوت سرمدی میں	do tarah ke asar the ik saut-e-sarmadī meñ
تعبیر اس کی شاید ایک واپسیں نفس ہو	ta.abīr us kī shāyad ek vāpsīñ nafas ho
جو خواب دیکھتے تھے ہم ساری زندگی میں	jo ḳhvāb dekhte the ham saarī zindagī meñ
لائی حباب تک کو سیل فنا بہا کر	laa.ī hubāb tak ko sail-e-fanā bahā kar
اک آہ کھینچنے کو اک دم کی زندگی میں	ik aah khīñchne ko ik dam kī zindagī meñ
محشر کی آفتوں کا دھڑکا نہیں رہا اب	mahshar kī āfatoñ kā dhaḌkā nahīñ rahā ab
سو حشر میں نے دیکھے دو دن کی زندگی میں	sau hashr maiñ ne dekhe do din kī zindagī meñ
پہلو میں تو ہو اے دل پھر حسرتیں ہزاروں	pahlū meñ tū ho ai dil phir hasrateñ hazāroñ
کس بات کی کمی ہے تیری سلامتی میں	kis baat kī kamī hai terī salāmtī meñ
پرسان حال وہ ہو اور سامنے بلا کر	pursān-e-hāl vo ho aur sāmne bulā kar
کیا جانیے زباں سے کیا نکلے بے خودی میں	kyā jāniye zabāñ se kyā nikle be-ḳhudī meñ
تو ایک ظل ہستی پھر کیسی خود پرستی	tū ek zill-e-hastī phir kaisī ḳhud-parastī
سایہ کی پرورش ہے دامان بے خودی میں	saaya kī parvarish hai dāmān-e-be-ḳhudī meñ
حائل بس اک نفس ہے محشر میں اور ہم میں	haa.el bas ik nafas hai mahshar meñ aur ham meñ
پردہ حباب کا ہے فردا میں اور دی میں	parda habāb kā hai fardā meñ aur dī meñ
آنکھیں دکھا رہی ہے دن سے مجھے شب غم	āñkheñ dikhā rahī hai din se mujhe shab-e-ġham
آثار تیرگی کے ہیں دن کی روشنی میں	āsār tīrgī ke haiñ din kī raushnī meñ
تو نے تو اپنے در سے مجھ کو اٹھا دیا ہے	tū ne to apne dar se mujh ko uThā diyā hai
پرچھائیں پھر رہی ہے میری اسی گلی میں	parchhā.īñ phir rahī hai merī usī galī meñ
سجدہ کا حکم مجھ کو تو نے تو اب دیا ہے	sajda kā hukm mujh ko tū ne to ab diyā hai
پہلے ہی لکھ چکا ہوں میں خط بندگی میں	pahle hī likh chukā huuñ maiñ ḳhatt-e-bandgī meñ
اے نظمؔ چھیڑ کر ہم تجھ کو ہوئے پشیماں	ai 'nazm' chheḌ kar ham tujh ko hue pashemāñ
کیا جانتے تھے ظالم رو دے گا دل لگی میں	kyā jānte the zālim ro degā dil-lagī meñ
پرسش جو ہوگی تجھ سے جلاد کیا کرے گا	pursish jo hogī tujh se jallād kyā karegā
لے خون میں نے بخشا تو یاد کیا کرے گا	le ḳhuun maiñ ne baḳhshā tū yaad kyā karegā
ہوں دام میں پر افشاں اور سادگی سے حیراں	huuñ daam meñ pur-afshāñ aur sādgī se hairāñ
کیوں تیز کی ہیں چھریاں صیاد کیا کرے گا	kyuuñ tez kī haiñ chhuriyāñ sayyād kyā karegā
ظالم یہ سوچ کر اب دیتا ہے بوسۂ لب	zālim ye soch kar ab detā hai bosa-e-lab
جب ہونٹ سی دیئے پھر فریاد کیا کرے گا	jab hoñT sī diye phir fariyād kyā karegā
زنجیر تار داماں ہے طوق اک گریباں	zanjīr tār-e-dāmāñ hai tauq ik garebāñ
زور جنوں نہ کم ہو حداد کیا کرے گا	zor-e-junūñ na kam ho haddād kyā karegā
ہم ڈوب کر مریں گے حسرت رہے گی تجھ کو	ham Duub kar mareñge hasrat rahegī tujh ko
جب خاک ہی نہ ہوگی برباد کیا کرے گا	jab ḳhaak hī na hogī barbād kyā karegā
یعقوب قطع کر دیں امید وصل دل سے	yāqūb qat.a kar deñ ummīd-e-vasl dil se
یوسف سا بندہ کوئی آزاد کیا کرے گا	yūsuf sā banda koī āzād kyā karegā
دل لے کے پوچھتا ہے تو کس کا شیفتہ ہے	dil le ke pūchhtā hai tū kis kā shefta hai
بھولا ابھی سے ظالم پھر یاد کیا کرے گا	bhūlā abhī se zālim phir yaad kyā karegā
اے خط بیاض عارض درکار ہے جو تجھ کو	ai ḳhatt-e-bayāz aariz darkār hai jo tujh ko
تحریر حسن کی کچھ روداد کیا کرے گا	tahrīr husn kī kuchh rūdād kyā karegā
کنج قفس سے اک دن ہوگی رہائی اپنی	kunj-e-qafas se ik din hogī rihā.ī apnī
مر جائیں گے تو آخر صیاد کیا کرے گا	mar jā.eñge to āḳhir sayyād kiyā karegā
مثل سپند دل ہے بیتاب سوز غم میں	misl-e-sipand dil hai betāb soz-e-ġham meñ
رہ جائے گا تڑپ کر فریاد کیا کرے گا	rah jā.egā taḌap kar fariyād kyā karegā
اے شیخ بھر گیا ہے کیوں وعظ کی ہوا میں	ai shaiḳh bhar gayā hai kyuuñ va.az kī havā meñ
ریش سفید اپنی برباد کیا کرے گا	rīsh-e-safed apnī barbād kyā karegā
ظلم و ستم سے بھی اب ظالم نے ہاتھ کھینچا	zulm-o-sitam se bhī ab zālim ne haath khīñchā
اس سے ستم وہ بڑھ کر ایجاد کیا کرے گا	is se sitam vo baḌh kar ījād kyā karegā
ازبسکہ بے ہنر ہوں میں ننگ معترض ہوں	az-bas-ki be-hunar huuñ maiñ nañg-e-mo'tariz huuñ
مضموں پہ میرے کوئی ایراد کیا کرے گا	mazmūñ pe mere koī ī.rād kyā karegā
اے نظمؔ جس کو چاہے وہ دے بہشت دوزخ	ai ''nazm'' jis ko chāhe vo de bahisht dozaḳh
نمرود کیا کرے گا شداد کیا کرے گا	namrūd kyā karegā shaddād kyā karegā
اس واسطے عدم کی منزل کو ڈھونڈتے ہیں	is vāste adam kī manzil ko DhūñDte haiñ
مدت سے دوستوں کی محفل کو ڈھونڈتے ہیں	muddat se dostoñ kī mahfil ko DhūñDte haiñ
یہ دل کے پار ہو کر پھر دل کو ڈھونڈتے ہیں	ye dil ke paar ho kar phir dil ko DhūñDte haiñ
تیر نگاہ اس کے بسمل کو ڈھونڈتے ہیں	tīr-e-nigāh us ke bismil ko DhūñDte haiñ
اک لہر میں نہ تھے ہم کیوں اے حباب دیکھا	ik lahr meñ na the ham kyuuñ ai habāb dekhā
یوں آنکھ بند کر کے ساحل کو ڈھونڈتے ہیں	yuuñ aañkh band kar ke sāhil ko DhūñDte haiñ
طرز کرم کی شاہد ہیں میوہ دار شاخیں	tarz-e-karam kī shāhid haiñ meva-dār shāḳheñ
اس طرح سر جھکا کر سائل کو ڈھونڈتے ہیں	is tarah sar jhukā kar saa.il ko DhūñDte haiñ
ہے وصل و ہجر اپنا اے قیس طرفہ مضموں	hai vasl o hijr apnā ai qais turfa-mazmūñ
محمل میں بیٹھے ہیں اور محمل کو ڈھونڈتے ہیں	mahmil meñ baiThe haiñ aur mahmil ko DhūñDte haiñ
طول امل کا رستہ ممکن نہیں کہ طے ہو	tūl-e-amal kā rasta mumkin nahīñ ki tai ho
منزل پہ بھی پہنچ کر منزل کو ڈھونڈتے ہیں	manzil pe bhī pahuñch kar manzil ko DhūñDte haiñ
حسرت شباب کی ہے ایام شیب میں بھی	hasrat shabāb kī hai ayyām-e-sheb meñ bhī
معدوم کی ہوس ہے زائل کو ڈھونڈتے ہیں	ma.adūm kī havas hai zaa.il ko DhūñDte haiñ
اٹھتے ہیں ولولے کچھ ہر بار درد بن کر	uThte haiñ valvale kuchh har baar dard ban kar
کیا جانیے جگر کو یا دل کو ڈھونڈتے ہیں	kyā jāniye jigar ko yā dil ko DhūñDte haiñ
زخم جگر کا میرے ہے رشک دوستوں کو	zaḳhm-e-jigar kā mere hai rashk dostoñ ko
مرتا ہوں میں کہ یہ کیوں قاتل کو ڈھونڈتے ہیں	martā huuñ maiñ ki ye kyuuñ qātil ko DhūñDte haiñ
اہل ہوس کی کشتی یک بام و دو ہوا ہے	ahl-e-havas kī kashtī yak baam o do havā hai
دریائے عشق میں بھی ساحل کو ڈھونڈتے ہیں	dariyā-e-ishq meñ bhī sāhil ko DhūñDte haiñ
آیا جو رحم مجھ پر اس میں بھی چال ہے کچھ	aayā jo rahm mujh par is meñ bhī chaal hai kuchh
سینہ پہ ہاتھ رکھ کر اب دل کو ڈھونڈتے ہیں	siine pe haath rakh kar ab dil ko DhūñDte haiñ
کرتے ہیں کار فرہاد آساں زمین میں بھی	karte haiñ kār-e-farhād āsāñ zamīn meñ bhī
مشکل پسند ہیں ہم مشکل کو ڈھونڈتے ہیں	mushkil-pasand haiñ ham mushkil ko DhūñDte haiñ
اے خضر پئے خجستہ بہر خدا کرم کر	ai ḳhizr pai-e-ḳhajista bahr-e-ḳhudā karam kar
بھٹکے ہوئے مسافر منزل کو ڈھونڈتے ہیں	bhaTke hue musāfir manzil ko DhūñDte haiñ
دل خواہ تیرے عشوے دل جو ترے اشارے	dil-ḳhvāh tere ishve dil-jū tire ishāre
وہ دل ٹٹولتے ہیں یہ دل کو ڈھونڈتے ہیں	vo dil TaTolte haiñ ye dil ko DhūñDte haiñ
اے نظمؔ کیا بتائیں حج و طواف اپنا	ai 'nazm' kyā batā.eñ hajj-o-tavāf apnā
کعبے میں بھی کسی کی محمل کو ڈھونڈتے ہیں	ka.abe meñ bhī kisī kī mahmil ko DhūñDte haiñ
آ گیا پھر رمضاں کیا ہوگا	aa gayā phir ramazāñ kyā hogā
ہائے اے پیر مغاں کیا ہوگا	haa.e ai pīr-e-muġhāñ kyā hogā
باغ جنت میں سماں کیا ہوگا	bāġh-e-jannat meñ samāñ kyā hogā
تو نہیں جب تو وہاں کیا ہوگا	tū nahīñ jab to vahāñ kyā hogā
خوش وہ ہوتا ہے مرے نالوں سے	ḳhush vo hotā hai mire nāloñ se
اور انداز فغاں کیا ہوگا	aur andāz-e-fuġhāñ kyā hogā
دور کی راہ ہے ساماں ہیں بڑے	duur kī raah hai sāmāñ haiñ baḌe
اتنی مہلت ہے کہاں کیا ہوگا	itnī mohlat hai kahāñ kyā hogā
دیکھ لو رنگ پریدہ کو مرے	dekh lo rañg-e-parīdañ ko mire
دل جلے گا تو دھواں کیا ہوگا	dil jalegā to dhuāñ kyā hogā
ہوگا بس ایک نگہ میں جو تمام	hogā bas ek nigah meñ jo tamām
وہ بہ حسرت نگراں کیا ہوگا	vo ba-hasrat nigarāñ kyā hogā
ہم نے مانا کہ ملا ملک جہاں	ham ne maanā ki milā mulk-e-jahāñ
نہ رہے ہم تو جہاں کیا ہوگا	na rahe ham to jahāñ kyā hogā
مر کے جب خاک میں ملنا ٹھہرا	mar ke jab ḳhaak meñ milnā Thahrā
پھر یہ تربت کا نشاں کیا ہوگا	phir ye turbat kā nishāñ kyā hogā
جس طرح دل ہوا ٹکڑے از خود	jis tarah dil huā TukḌe az-ḳhud
چاک اس طرح کتاں کیا ہوگا	chaak is tarah katāñ kyā hogā
یا ترا ذکر ہے یا نام ترا	yā tirā zikr hai yā naam tirā
اور پھر ورد زباں کیا ہوگا	aur phir vird-e-zabāñ kyā hogā
عشق سے باز نہ آنا حیدرؔ	ishq se baaz na aanā 'haidar'
راز ہونے دے عیاں کیا ہوگا	raaz hone de ayaañ kyā hogā
کس لیے پھرتے ہیں یہ شمس و قمر دونوں ساتھ	kis liye phirte haiñ ye shams o qamar donoñ saath
کس کو یہ ڈھونڈتے ہیں برہنہ سر دونوں ساتھ	kis ko ye DhūñDte haiñ barhana-sar donoñ saath
کیسی یارب یہ ہوا صبح شب وصل چلی	kaisī yā-rab ye havā sub.h-e-shab-e-vasl chalī
بجھ گیا دل مرا اور شمع سحر دونوں ساتھ	bujh gayā dil mirā aur sham-e-sahar donoñ saath
بعد میرے نہ رہا عشق کی منزل کا نشاں	ba.ad mere na rahā ishq kī manzil kā nishāñ
مٹ گئے راہرو و راہ گزر دونوں ساتھ	miT ga.e rāh-rau o rāhguzar donoñ saath
اے جنوں دیکھ اسی صحرا میں اکیلا ہوں میں	ai junūñ dekh isī sahrā meñ akelā huuñ maiñ
رہتے جس دشت میں ہیں خوف و خطر دونوں ساتھ	rahte jis dasht meñ haiñ ḳhauf-o-ḳhatar donoñ saath
مجھ کو حیرت ہے شب عیش کی کوتاہی پر	mujh ko hairat hai shab-e-aish kī kotāhī par
یا خدا آئے تھے کیا شام و سحر دونوں ساتھ	yā ḳhudā aa.e the kyā shām-o-sahar donoñ saath
اس نے پھیری نگۂ ناز یہ معلوم ہوا	us ne pherī nigah-e-nāz ye ma.alūm huā
کھنچ گیا سینے سے تیر اور جگر دونوں ساتھ	khiñch gayā siine se tiir aur jigar donoñ saath
غم کو دی دل نے جگہ دل کو جگہ پہلو نے	ġham ko dī dil ne jagah dil ko jagah pahlū ne
ایک گوشے میں کریں گے یہ بسر دونوں ساتھ	ek goshe meñ kareñge ye basar donoñ saath
اس کو روکوں میں الٰہی کہ سنبھالوں اس کو	is ko rokūñ maiñ ilāhī ki sambhālūñ us ko
کہ تڑپنے لگے دل اور جگر دونوں ساتھ	ki taḌapne lage dil aur jigar donoñ saath
ناز بڑھتا گیا بڑھتے گئے جوں جوں گیسو	naaz baḌhtā gayā baḌhte ga.e juuñ juuñ gesū
بلکہ لینے لگے اب زلف و کمر دونوں ساتھ	balki lene lage ab zulf o kamar donoñ saath
تجھ سے مطلب ہے نہیں دنیا و عقبیٰ سے غرض	tujh se matlab hai nahīñ duniyā o uqbā se ġharaz
تو نہیں جب تو اجڑ جائیں یہ گھر دونوں ساتھ	tū nahīñ jab to ujaḌ jaa.eñ ye ghar donoñ saath
بات سننا نہ کسی چاہنے والے کی کبھی	baat sunñā na kisī chāhne vaale kī kabhī
کان میں پھونک رہے ہیں یہ گہر دونوں ساتھ	kaan meñ phūñk rahe haiñ ye guhar donoñ saath
آندھیاں آہ کی بھی اشک کا سیلاب بھی ہے	āñdhiyāñ aah kī bhī ashk kā sailāb bhī hai
دیتے ہیں دل کی خرابی کی خبر دونوں ساتھ	dete haiñ dil kī ḳharābī kī ḳhabar donoñ saath
کیا کہوں زہرہ و خورشید کا عالم اے نظمؔ	kyā kahūñ zohra o ḳhurshīd kā aalam ai 'nazm'
نکلے خلوت سے جوں ہی وقت سحر دونوں ساتھ	nikle ḳhalvat se jūñhī vaqt-e-sahar donoñ saath
یوں تو نہ تیرے جسم میں ہیں زینہار ہاتھ	yuuñ to na tere jism meñ haiñ zīnhār haath
دینے کے اے کریم مگر ہیں ہزار ہاتھ	dene ke ai karīm magar haiñ hazār haath
انگڑائیوں میں پھیلتے ہیں بار بار ہاتھ	añgḌā.iyoñ meñ phailte haiñ baar baar haath
شیشہ کی سمت بڑھتے ہیں بے اختیار ہاتھ	shīsha kī samt baḌhte haiñ be-iḳhtiyār haath
ڈوبے ہیں ترک سعی سے افسوس تو یہ ہے	Duube haiñ tark-e-sa.i se afsos to ye hai
ساحل تھا ہاتھ بھر پہ لگاتے جو چار ہاتھ	sāhil thā haath bhar pe lagāte jo chaar haath
آتی ہے جب نسیم تو کہتی ہے موج بحر	aatī hai jab nasīm to kahtī hai mauj-e-bahr
یوں آبرو سمیٹ اگر ہوں ہزار ہاتھ	yuuñ aabrū sameT agar hoñ hazār haath
درپئے ہیں میرے قتل کے احباب اور میں	darpai haiñ mere qatl ke ahbāb aur maiñ
خوش ہوں کہ میرے خون میں رنگتے ہیں یار ہاتھ	ḳhush huuñ ki mere ḳhuun meñ rañgte haiñ yaar haath
دامن کشاں چلی ہے بدن سے نکل کے روح	dāman-kashāñ chalī hai badan se nikal ke ruuh
کھنچتے ہیں پھیلتے ہیں جو یوں بار بار ہاتھ	khiñchte haiñ phailte haiñ jo yuuñ baar baar haath
مٹتا نہیں نوشتۂ قسمت کسی طرح	miTtā nahīñ navishta-e-qismat kisī tarah
پتھر سے سر کو پھوڑ کہ زانو پہ مار ہاتھ	patthar se sar ko phoḌ ki zaanū pe maar haath
ساقی سنبھالنا کہ ہے لبریز جام مے	saaqī sambhālnā ki hai labrez jām-e-mai
لغزش ہے میرے پاؤں میں اور رعشہ دار ہاتھ	laġhzish hai mere paañv meñ aur ra.asha-dār haath
مطرب سے پوچھ مسئلہ جبر و اختیار	mutrib se pūchh mas.ala-e-jabr-o-iḳhtiyār
کیا تال سم پہ اٹھتے ہیں بے اختیار ہاتھ	kyā taal sam pe uThte haiñ be-iḳhtiyār haath
میں اور ہوں علائق دنیا کے دام میں	maiñ aur huuñ alā.eq-e-duniyā ke daam meñ
میرا نہ ایک ہاتھ نہ اس کے ہزار ہاتھ	merā na ek haath na us ke hazār haath
اے نظمؔ وصل میں بھی رہا تو نہ چین سے	ai 'nazm' vasl meñ bhī rahā tū na chain se
دل کو ہوا قرار تو ہے بے قرار ہاتھ	dil ko huā qarār to hai be-qarār haath
سنگ جفا کا غم نہیں دست طلب کا ڈر نہیں	sañg-e-jafā kā ġham nahīñ dast-e-talab kā Dar nahīñ
اپنا ہے اس پر آشیاں نخل جو بارور نہیں	apnā hai us par āshiyāñ naḳhl jo bārvar nahīñ
سنتے ہو اہل قافلہ میں کوئی راہ بر نہیں	sunte ho ahl-e-qāfila maiñ koī rāhbar nahīñ
دیکھ رہا ہوں تم میں سے ایک بھی راہ پر نہیں	dekh rahā huuñ tum meñ se ek bhī raah par nahīñ
موت کا گھر ہے آسماں اس سے کہیں مفر نہیں	maut kā ghar hai āsmāñ is se kahīñ mafar nahīñ
نکلیں تو کوئی در نہیں بھاگیں تو رہ گزر نہیں	nikleñ to koī dar nahīñ bhāgeñ to rahguzar nahīñ
پہلے جگر پر آہ کا نام نہ تھا نشاں نہ تھا	pahle jigar par aah kā naam na thā nishāñ na thā
آخر کار یہ ہوا آہ تو ہے جگر نہیں	āḳhir-e-kār ye huā aah to hai jigar nahīñ
صبح ازل سے تا ابد قصہ نہ ہوگا یہ تمام	sub.h-e-azal se tā-abad qissa na hogā ye tamām
جور فلک کی داستاں ایسی بھی مختصر نہیں	jaur-e-falak kī dāstāñ aisī bhī muḳhtasar nahīñ
برگ خزاں رسیدہ ہوں چھیڑ نہ مجھ کو اے نسیم	barg-e-ḳhizāñ-rasīda huuñ chheḌ na mujh ko ai nasīm
ذوق فغاں کا ہے مجھے شکوۂ ابر تر نہیں	zauq fuġhāñ kā hai mujhe shikva-e-abr-e-tar nahīñ
منکر حشر ہے کدھر دیکھے تو آنکھ کھول کر	munkir-e-hashr hai kidhar dekhe tū aañkh khol kar
حشر کی جو خبر نہ دے ایسی کوئی سحر نہیں	hashr kī jo ḳhabar na de aisī koī sahar nahīñ
شبنم و گل کو دیکھ کر وجد نہ آئے کس طرح	shabnam o gul ko dekh kar vajd na aa.e kis tarah
خندہ بے سبب نہیں گریہ بے اثر نہیں	ḳhanda be-sabab nahīñ girya be-asar nahīñ
تیرے فقیر کا غرور تاجوروں سے ہے سوا	tere faqīr kā ġhurūr tājvaroñ se hai sivā
طرف کلہ میں دے شکن اس کو یہ درد سر نہیں	tarf-e-kulah meñ de shikan us ko ye dard-e-sar nahīñ
کوشک و قصر و بام و در تو نے بنا کئے تو کیا	koshak o qasr o bām-o-dar tū ne binā kiye to kyā
حیف ہے خانماں خراب دل میں کسی کے گھیر نہیں	haif hai ḳhānumāñ-ḳharāb dil meñ kisī ke gher nahīñ
نالہ کشی رقیب سے میری طرح محال ہے	nāla-kashī raqīb se merī tarah muhāl hai
دل نہیں حوصلہ نہیں زہرہ نہیں جگر نہیں	dil nahīñ hausla nahīñ zohra nahīñ jigar nahīñ
شاطر پیر آسماں واہ ری تیری دست برد	shātir-e-pīr-e-āsmāñ vāh-rī terī dastburd
خسرو و کیقباد کی تیغ نہیں کمر نہیں	ḳhusrav o kaiqibād kī teġh nahīñ kamar nahīñ
شان کریم کی یہ ہے ہاں سے ہو پیشتر عطا	shaan karīm kī ye hai haañ se ho peshtar atā
لطف عطا کا کیا ہو جب ہاں سے ہو پیشتر نہیں	lutf atā kā kyā ho jab haañ se ho peshtar nahīñ
لاکھ وہ بے رخی کرے لاکھ وہ کج روی کرے	laakh vo be-ruḳhī kare laakh vo kaj-ravī kare
کچھ تو ملال اس کا ہو دل کو مرے مگر نہیں	kuchh to malāl is kā ho dil ko mire magar nahīñ
سن کے برا نہ مانئے سچ کو نہ جھوٹ جانئے	sun ke burā na māniye sach ko na jhuuT jāniye
ذکر ہے کچھ گلہ نہیں بات ہے نیشتر نہیں	zikr hai kuchh gila nahīñ baat hai neshtar nahīñ
دل طلب گار ناز مہوش ہے	dil talabgār-e-nāz-e-mah-vash hai
لطف اس کا اگرچہ دل کش ہے	lutf us kā agarche dilkash hai
مجھ سوں کیوں کر ملے گا حیراں ہوں	mujh suuñ kyuuñ kar milegā hairāñ huuñ
شوخ ہے بے وفا ہے سرکش ہے	shoḳh hai bevafā hai sarkash hai
کیا تری زلف کیا ترے ابرو	kyā tirī zulf kyā tire abrū
ہر طرف سوں مجھے کشاکش ہے	har taraf suuñ mujhe kashākash hai
تجھ بن اے داغ بخش سینہ و دل	tujh bin ai dāġh-baḳhsh-e-sīna o dil
چمن لالہ دشت آتش ہے	chaman-e-lāla dasht-e-ātash hai
اے ولیؔ تجربے سوں پایا ہوں	ai 'valī' tajrabe suuñ paayā huuñ
شعلۂ آہ شوق بے غش ہے	shola-e-āh-e-shauq be-ġhash hai
تجھ لب کی صفت لعل بدخشاں سوں کہوں گا	tujh lab kī sifat la.al-e-badaḳhshāñ suuñ kahūñgā
جادو ہیں ترے نین غزالاں سوں کہوں گا	jaadū haiñ tire nain ġhazālāñ suuñ kahūñgā
دی بادشہی حق نے تجھے حسن نگر کی	dī bādshahī haq ne tujhe husn-nagar kī
یو کشور ایراں میں سلیماں سوں کہوں گا	yū kishvar-e-īrāñ meñ sulaimāñ suuñ kahūñgā
تعریف ترے قد کی الف وار سریجن	tārīf tire qad kī alif-vār sirījan
جا سرو گلستاں کوں خوش الحاں سوں کہوں گا	jā sarv-e-gulistāñ kuuñ ḳhush-alhāñ suuñ kahūñgā
مجھ پر نہ کرو ظلم تم اے لیلی خوباں	mujh par na karo zulm tum ai laili-e-ḳhūbāñ
مجنوں ہوں ترے غم کوں بیاباں سوں کہوں گا	majnūñ huuñ tire ġham kuuñ bayābāñ suuñ kahūñgā
دیکھا ہوں تجھے خواب میں اے مایۂ خوبی	dekhā huuñ tujhe ḳhvāb meñ ai māya-e-ḳhūbī
اس خواب کو جا یوسف کنعاں سوں کہوں گا	is ḳhvāb ko jā yūsuf-e-kan.āñ suuñ kahūñgā
جلتا ہوں شب و روز ترے غم میں اے ساجن	jaltā huuñ shab-o-roz tire ġham meñ ai sājan
یہ سوز ترا مشعل سوزاں سوں کہوں گا	ye soz tirā mash.al-e-sozāñ suuñ kahūñgā
یک نقطہ ترے صفحۂ رخ پر نئیں بے جا	yak nuqta tire safha-e-ruḳh par na.iiñ bejā
اس مکھ کو ترے صفحۂ قرآں سوں کہوں گا	is mukh ko tire safha-e-qur.āñ suuñ kahūñgā
قربان پری مکھ پہ ہوئی چوب سی جل کر	qurbān parī mukh pe huī chob sī jal kar
یہ بات عجائب مہ تاباں سوں کہوں گا	ye baat ajā.ib mah-e-tābāñ suuñ kahūñgā
بے صبر نہ ہو اے ولیؔ اس درد سوں ہرگز	be-sabr na ho ai 'valī' is dard suuñ hargiz
جلتا ہوں ترے درد میں درماں سوں کہوں گا	jaltā huuñ tire dard meñ darmāñ suuñ kahūñgā
جس دل ربا سوں دل کوں مرے اتحاد ہے	jis dilrubā suuñ dil kuuñ mire ittihād hai
دیدار اس کا میری انکھاں کی مراد ہے	dīdār us kā merī añkhāñ kī murād hai
رکھتا ہے بر میں دلبر رنگیں خیال کوں	rakhtā hai bar meñ dilbar-e-rañgīñ ḳhayāl kuuñ
مانند آرسی کے جو صاف اعتقاد ہے	mānind ārasī ke jo saaf e'tiqād hai
شاید کہ دام عشق میں تازہ ہوا ہے بند	shāyad ki dām-e-ishq meñ taaza huā hai band
وعدے پہ گل رخاں کے جسے اعتماد ہے	va.ade pe gul-ruḳhāñ ke jise e'timād hai
باقی رہے گا جور و ستم روز حشر لگ	baaqī rahegā jaur-o-sitam roz-e-hashr lag
تجھ زلف کی جفا میں نپٹ امتداد ہے	tujh zulf kī jafā meñ nipaT imtidād hai
مقصود دل ہے اس کا خیال اے ولیؔ مجھے	maqsūd-e-dil hai us kā ḳhayāl ai 'valī' mujhe
جیوں مجھ زباں پہ نام محمد مراد ہے	jyuuñ mujh zabāñ pe nām-e-mohamād murād hai
اگر گلشن طرف وو نو خط رنگیں ادا نکلے	agar gulshan taraf vo nau-ḳhat-e-rañgīñ-adā nikle
گل و ریحاں سوں رنگ و بو شتابی پیشوا نکلے	gul o raihāñ suuñ rañg-o-bū shitābī peshvā nikle
کھلے ہر غنچۂ دل جیوں گل شاداب شادی سوں	khile har ġhuncha-e-dil jyuuñ gul-e-shādāb shādī suuñ
اگر ٹک گھر سوں باہر وو بہار دل کشا نکلے	agar Tuk ghar suuñ bāhar vo bahār-dil-kushā nikle
غنیم غم کیا ہے فوج بندی عشق بازاں پر	ġhanīm-e-ġham kiyā hai fauj-bandī ishq-bāzāñ par
بجا ہے آج وو راجہ اگر نوبت بجا نکلے	bajā hai aaj vo raaja agar naubat bajā nikle
نثار اس کے قدم اوپر کروں انجھواں کے گوہر سب	nisār us ke qadam uupar karūñ añjhuvāñ ke gauhar sab
اگر کرنے کوں دل جوئی وو سرو خوش ادا نکلے	agar karne kuuñ dil-jūī vo sarv-e-ḳhush-adā nikle
صنم آئے کروں گا نالۂ جاں سوز کوں ظاہر	sanam aa.e karūñgā nāla-e-jāñ-soz kuuñ zāhir
مگر اس سنگ دل سوں مہربانی کی صدا نکلے	magar us sañg-dil suuñ mehrbānī kī sadā nikle
رہے مانند لعل بے بہا شاہاں کے تاج اوپر	rahe mānind-e-la.al-e-be-bahā shāhāñ ke taaj uupar
محبت میں جو کوئی اسباب ظاہر کوں بہا نکلے	mohabbat meñ jo kui asbāb zāhir kuuñ bahā nikle
بخیلی درس کی ہرگز نہ کیجو اے پری پیکر	baḳhīlī dars kī hargiz na kiijo ai parī-paikar
ولیؔ تیری گلی میں جب کہ مانند گدا نکلے	'valī' terī galī meñ jab ki mānind-e-gadā nikle
دیکھنا ہر صبح تجھ رخسار کا	dekhnā har sub.h tujh ruḳhsār kā
ہے مطالعہ مطلع انوار کا	hai mutāla matla-e-anvār kā
بلبل و پروانہ کرنا دل کے تئیں	bulbul o parvāna karnā dil ke ta.iiñ
کام ہے تجھ چہرۂ گل نار کا	kaam hai tujh chehra-e-gul-nār kā
صبح تیرا درس پایا تھا صنم	sub.h terā dars paayā thā sanam
شوق دل محتاج ہے تکرار کا	shauq-e-dil mohtāj hai takrār kā
ماہ کے سینے اپر اے شمع رو	maah ke siine upar ai sham.a-rū
داغ ہے تجھ حسن کی جھلکار کا	daaġh hai tujh husn kī jhalkār kā
دل کوں دیتا ہے ہمارے پیچ و تاب	dil kuuñ detā hai hamāre pech-o-tāb
پیچ تیرے طرۂ طرار کا	pech tere turra-e-tarrār kā
جو سنیا تیرے دہن سوں یک بچن	jo sunyā tere dahan suuñ yak bachan
بھید پایا نسخۂ اسرار کا	bhed paayā nusḳha-e-asrār kā
چاہتا ہے اس جہاں میں گر بہشت	chāhtā hai is jahāñ meñ gar bahisht
جا تماشا دیکھ اس رخسار کا	jā tamāshā dekh us ruḳhsār kā
آرسی کے ہاتھ سوں ڈرتا ہے خط	aarsī ke haath suuñ Dartā hai ḳhat
چور کوں ہے خوف چوکیدار کا	chor kuuñ hai ḳhauf chaukīdār kā
سرکشی آتش مزاجی ہے سبب	sar-kashī ātish-mizājī hai sabab
ناصحوں کو گرمئ بازار کا	nāsehoñ ko garmi-e-bāzār kā
اے ولیؔ کیوں سن سکے ناصح کی بات	ai 'valī' kyuuñ sun sake nāseh kī baat
جو دوانا ہے پری رخسار کا	jo divānā hai parī-ruḳhsār kā
مشتاق ہیں عشاق تری بانکی ادا کے	mushtāq haiñ ushshāq tirī bāñkī adā ke
زخمی ہیں محباں تری شمشیر جفا کے	zaḳhmī haiñ mohibbāñ tirī shamshīr-e-jafā ke
ہر پیچ میں چیرے کے ترے لپٹے ہیں عاشق	har pech meñ chīre ke tire lipTe haiñ āshiq
عالم کے دلاں بند ہیں تجھ بند قبا کے	aalam ke dilāñ band haiñ tujh band-e-qabā ke
لرزاں ہے ترے دست اگے پنجۂ خورشید	larzāñ hai tire dast age panja-e-ḳhurshīd
تجھ حسن اگے مات ملائک ہیں سما کے	tujh husn age maat malā.ek haiñ samā ke
تجھ زلف کے حلقے میں ہے دل بے سر و بے پا	tujh zulf ke halqe meñ hai dil be-sar o be-pā
ٹک مہر کرو حال اپر بے سر و پا کے	Tuk mehr karo haal upar be-sar-o-pā ke
تنہا نہ ولیؔ جگ منیں لکھتا ہے ترے وصف	tanhā na 'valī' jag munīñ likhtā hai tire vasf
دفتر لکھے عالم نے تری مدح و ثنا کے	daftar likhe aalam ne tirī mad.h-o-sanā ke
عاشق کے مکھ پہ نین کے پانی کو دیکھ توں	āshiq ke mukh pe nain ke paanī ko dekh tuuñ
اس آرسی میں راز نہانی کوں دیکھ توں	is ārasī meñ rāz-e-nihānī kuuñ dekh tuuñ
سن بے قرار دل کی اول آہ شعلہ خیز	sun be-qarār dil kī aval āh-e-shola-ḳhez
تب اس حرف میں دل کے معانی کوں دیکھ توں	tab is haraf meñ dil ke ma.ānī kuuñ dekh tuuñ
خوبی سوں تجھ حضور و شمع دم زنی میں ہے	ḳhūbī suuñ tujh huzūr o shama dam-zanī meñ hai
اس بے حیا کی چرب زبانی کوں دیکھ توں	us be-hayā kī charb-zabānī kuuñ dekh tuuñ
دریا پہ جا کے موج رواں پر نظر نہ کر	dariyā pe jā ke mauj-e-ravāñ par nazar na kar
انجھواں کی میرے آ کے روانی کوں دیکھ توں	añjhuvāñ kī mere aa ke ravānī kuuñ dekh tuuñ
تجھ شوق کا جو داغ ولیؔ کے جگر میں ہے	tujh shauq kā jo daaġh 'valī' ke jigar meñ hai
بے طاقتی میں اس کی نشانی کوں دیکھ توں	be-tāqatī meñ us kī nishānī kuuñ dekh tuuñ
سجن ٹک ناز سوں مجھ پاس آ آہستہ آہستہ	sajan Tuk naaz suuñ mujh paas aa āhista āhista
چھپی باتیں اپس دل کی سنا آہستہ آہستہ	chhupī bāteñ apas dil kī sunā āhista āhista
غرض گویاں کی باتاں کوں نہ لا خاطر منیں ہرگز	ġharaz goyāñ kī bātāñ kuuñ na lā ḳhātir manīñ hargiz
سجن اس بات کوں خاطر میں لا آہستہ آہستہ	sajan is baat kuuñ ḳhātir meñ lā āhista āhista
ہر اک کی بات سننے پر توجہ مت کر اے ظالم	har ik kī baat sunñe par tavajjoh mat kar ai zālim
رقیباں اس سیں ہوئیں گے جدا آہستہ آہستہ	raqībāñ us siiñ hoveñge judā āhista āhista
مبادا محتسب بدمست سن کر تان میں آوے	mabādā mohtasib badmast sun kar taan meñ aave
طنبورہ آہ کا اے دل بجا آہستہ آہستہ	tambūra aah kā ai dil bajā āhista āhista
ولیؔ ہرگز اپس کے دل کوں سینے میں نہ رکھ غمگیں	'valī' hargiz apas ke dil kuuñ siine meñ na rakh ġham-gīñ
کہ بر لاوے گا مطلب کوں خدا آہستہ آہستہ	ki bar lāvegā matlab kuuñ ḳhudā āhista āhista
دل ہوا ہے مرا خراب‌ سخن	dil huā hai mirā ḳharāb-e-suḳhan
دیکھ کر حسن بے حجاب سخن	dekh kar husn-e-behijāb-e-suḳhan
بزم معنی میں سر خوشی ہے اسے	bazm-e-ma.anī meñ sarḳhushī hai use
جس کوں ہے نشۂ شراب سخن	jis kuuñ hai nashsha-e-sharāb-e-suḳhan
راہ مضمون تازہ بند نہیں	rāh-e-mazmūn-e-tāza band nahīñ
تا قیامت کھلا ہے باب سخن	tā-qayāmat khulā hai bāb-e-suḳhan
جلوہ پیرا ہو شاہد معنی	jalva-pairā ho shāhid-e-ma.anī
جب زباں سوں اٹھے نقاب سخن	jab zabāñ suuñ uThe naqāb-e-suḳhan
گوہر اس کی نظر میں جا نہ کرے	gauhar us kī nazar meñ jā na kare
جن نے دیکھا ہے آب و تاب سخن	jin ne dekhā hai āb-o-tāb-e-suḳhan
ہرجا‌ گویاں کی بات کیونکہ سنے	harjā-goyāñ kī baat kyūñki sune
جو سنا نغمۂ رباب سخن	jo sunā naġhma-e-rabāb-e-suḳhan
ہے تری بات اے نزاکت فہم	hai tirī baat ai nazākat-e-fahm
ہے سخن جگ منیں عدیم المثال	hai suḳhan jag manīñ adīm-ul-misāl
جز سخن نیں دجا جواب سخن	juz suḳhan niiñ dujā javāb-e-suḳhan
اے ولیؔ درد سر کبھو نہ رہے	ai 'valī' dard-e-sar kabhū na rahe
جب ملے صندل و گلاب سخن	jab mile sandal-o-gulāb-e-suḳhan
شراب شوق سیں سرشار ہیں ہم	sharāb-e-shauq señ sarshār haiñ ham
کبھو بے خود کبھو ہشیار ہیں ہم	kabhū be-ḳhud kabhū hushiyār haiñ ham
دو رنگی سوں تری اے سرو رعنا	do-rañgī suuñ tirī ai sarv-e-ra.anā
کبھو راضی کبھو بیزار ہیں ہم	kabhū raazī kabhū bezār haiñ ham
ترے تسخیر کرنے میں سریجن	tire tasḳhīr karne meñ sirījan
کبھی ناداں کبھی عیار ہیں ہم	kabhī nādāñ kabhī ayyār haiñ ham
صنم تیرے نین کی آرزو میں	sanam tere nayan kī aarzū meñ
کبھو سالم کبھی بیمار ہیں ہم	kabhū sālim kabhī bīmār haiñ ham
ولیؔ وصل و جدائی سوں سجن کی	'valī' vasl-o-judā.ī suuñ sajan kī
کبھو صحرا کبھو گل زار ہیں ہم	kabhū sahrā kabhū gulzār haiñ ham
وہ نازنیں ادا میں اعجاز ہے سراپا	vo nāznīñ adā meñ ejaaz hai sarāpā
خوبی میں گل رخاں سوں ممتاز ہے سراپا	ḳhūbī meñ gul-ruḳhāñ suuñ mumtāz hai sarāpā
اے شوخ تجھ نین میں دیکھا نگاہ کر کر	ai shoḳh tujh nayan meñ dekhā nigāh kar kar
عاشق کے مارنے کا انداز ہے سراپا	āshiq ke mārne kā andāz hai sarāpā
جگ کے ادا شناساں ہے جن کی فکر عالی	jag ke adā-shanāsāñ hai jin kī fikr aalī
تجھ قد کوں دیکھ بولے یو ناز ہے سراپا	tujh qad kuuñ dekh bole yū naaz hai sarāpā
کیوں ہو سکیں جگت کے دل بر ترے برابر	kyuuñ ho sakeñ jagat ke dilbar tire barābar
تو حسن ہور ادا میں اعجاز ہے سراپا	tū husn haur adā meñ ejaaz hai sarāpā
گاہے اے عیسوی دم یک بات لطف سوں کر	gaahe ai īsvī-dam yak baat lutf suuñ kar
جاں بخش مجھ کو تیرا آواز ہے سراپا	jāñ-baḳhsh mujh ko terā āvāz hai sarāpā
مجھ پر ولیؔ ہمیشہ دل دار مہرباں ہے	mujh par 'valī' hamesha dildār mehrbāñ hai
ہر چند حسب ظاہر طناز ہے سراپا	har-chand hasb-e-zāhir tannāz hai sarāpā
کمر اس دل ربا کی دل ربا ہے	kamar us dilrubā kī dilrubā hai
نگہ اس خوش ادا کی خوش ادا ہے	nigah us ḳhush-adā kī ḳhush-adā hai
سجن کے حسن کوں ٹک فکر سوں دیکھ	sajan ke husn kuuñ Tuk fikr suuñ dekh
کہ یہ آئینۂ معنی نما ہے	ki ye ā.īna-e-ma.anī-numā hai
یہ خط ہے جوہر آئینہ راز	ye ḳhat hai jauhar-e-ā.īna-rāz
اسے مشک ختن کہنا بجا ہے	ise mushk-e-ḳhutan kahnā bajā hai
ہوا معلوم تجھ زلفاں سوں اے شوخ	huā ma.alūm tujh zulfāñ suuñ ai shoḳh
کہ شاہ حسن پر ظل ہما ہے	ki shāh-e-husn par zill-e-humā hai
نہ ہووے کوہ کن کیوں آ کے عاشق	na hove kohkan kyuuñ aa ke āshiq
جو وو شیریں ادا گل گوں قبا ہے	jo vo shīrīñ-adā gulgūñ-qabā hai
نہ پوچھو آہ و زاری کی حقیقت	na pūchho āh-o-zārī kī haqīqat
عزیزاں عاشقی کا مقتضا ہے	azīzāñ āshiqī kā muqtazā hai
ولیؔ کوں مت ملامت کر اے واعظ	'valī' kuuñ mat malāmat kar ai vaa.iz
ملامت عاشقوں پر کب روا ہے	malāmat āshiqoñ par kab ravā hai
ترا لب دیکھ حیواں یاد آوے	tirā lab dekh haivāñ yaad aave
ترا مکھ دیکھ کنعاں یاد آوے	tirā mukh dekh kan.āñ yaad aave
ترے دو نین جب دیکھوں نظر بھر	tire do nain jab dekhūñ nazar bhar
مجھے تب نرگسستاں یاد آوے	mujhe tab nargisistāñ yaad aave
تری زلفاں کی طولانی کوں دیکھے	tirī zulfāñ kī tūlānī kuuñ dekhe
مجھے لیل زمستاں یاد آوے	mujhe lail-e-zamistāñ yaad aave
ترے خط کا زمرد رنگ دیکھے	tire ḳhat kā zamurrad-rañg dekhe
بہار سنبلستاں یاد آوے	bahār-e-sumbulistāñ yaad aave
ترے مکھ کے چمن کے دیکھنے سوں	tire mukh ke chaman ke dekhne suuñ
مجھے فردوس رضواں یاد آوے	mujhe firdaus-e-rizvāñ yaad aave
تری زلفاں میں یو مکھ جو کہ دیکھے	tirī zulfāñ meñ yū mukh jo ki dekhe
اسے شمع شبستاں یاد آوے	use sham-e-shabistāñ yaad aave
جو کوئی دیکھے مری انکھیاں کو روتے	jo kui dekhe mirī añkhiyāñ ko rote
اسے ابر بہاراں یاد آوے	use abr-e-bahārāñ yaad aave
جو میرے حال کی گردش کوں دیکھے	jo mere haal kī gardish kuuñ dekhe
اسے گرداب گرداں یاد آوے	use girdāb-e-gardāñ yaad aave
ولیؔ میرا جنوں جو کوئی کہ دیکھے	'valī' merā junūñ jo kui ki dekhe
اسے کوہ و بیاباں یاد آوے	use koh o bayābāñ yaad aave
دل کوں تجھ باج بے قراری ہے	dil kuuñ tujh baaj be-qarārī hai
چشم کا کام اشک باری ہے	chashm kā kaam ashk-bārī hai
شب فرقت میں مونس و ہم دم	shab-e-furqat meñ monis o hamdam
بے قراروں کوں آہ و زاری ہے	be-qarāroñ kuuñ āh-o-zārī hai
اے عزیزاں مجھے نہیں برداشت	ai azīzāñ mujhe nahīñ bardāsht
سنگ دل کا فراق بھاری ہے	sañg-dil kā firāq bhārī hai
فیض سوں تجھ فراق کے ساجن	faiz suuñ tujh firāq ke sājan
چشم گریاں کا کام جاری ہے	chashm-e-giryāñ kā kaam jaarī hai
فوقیت لے گیا ہوں بلبل سوں	fauqiyat le gayā huuñ bulbul suuñ
گرچہ منصب میں دو ہزاری ہے	garche mansab meñ do-hazārī hai
عشق بازوں کے حق میں قاتل کی	ishq-bāzoñ ke haq meñ qātil kī
ہر نگہ خنجر و کٹاری ہے	har nigah ḳhanjar o kaTārī hai
آتش ہجر لالہ رو سوں ولیؔ	ātish-e-hijr-e-lāla-rū suuñ 'valī'
داغ سینے میں یادگاری ہے	daaġh siine meñ yādgārī hai
کیا مجھ عشق نے ظالم کوں آب آہستہ آہستہ	kiyā mujh ishq ne zālim kuuñ aab āhista āhista
کہ آتش گل کوں کرتی ہے گلاب آہستہ آہستہ	ki ātish gul kuuñ kartī hai gulāb āhista āhista
وفاداری نے دل بر کی بجھایا آتش غم کوں	vafādārī ne dilbar kī bujhāyā ātish-e-ġham kuuñ
کہ گرمی دفع کرتا ہے گلاب آہستہ آہستہ	ki garmī dafa.a kartā hai gulāb āhista āhista
عجب کچھ لطف رکھتا ہے شب خلوت میں گل رو سوں	ajab kuchh lutf rakhtā hai shab-e-ḳhalvat meñ gul-rū suuñ
خطاب آہستہ آہستہ جواب آہستہ آہستہ	ḳhitāb āhista āhista javāb āhista āhista
مرے دل کوں کیا بے خود تری انکھیاں نے آخر کوں	mire dil kuuñ kiyā be-ḳhud tirī añkhiyāñ ne āḳhir kuuñ
کہ جیوں بے ہوش کرتی ہے شراب آہستہ آہستہ	ki jyuuñ behosh kartī hai sharāb āhista āhista
ہوا تجھ عشق سوں اے آتشیں رو دل مرا پانی	huā tujh ishq suuñ ai ātishīñ-rū dil mirā paanī
کہ جیوں گلتا ہے آتش سوں گلاب آہستہ آہستہ	ki jyuuñ galtā hai ātish suuñ gulāb āhista āhista
ادا و ناز سوں آتا ہے وو روشن جبیں گھر سوں	adā o naaz suuñ aatā hai vo raushan-jabīñ ghar suuñ
کہ جیوں مشرق سوں نکلے آفتاب آہستہ آہستہ	ki jyuuñ mashriq suuñ nikle āftāb āhista āhista
ولیؔ مجھ دل میں آتا ہے خیال یار بے پروا	'valī' mujh dil meñ aatā hai ḳhayāl-e-yār-e-be-parvā
کہ جیوں انکھیاں منیں آتا ہے خواب آہستہ آہستہ	ki jyuuñ añkhiyāñ manīñ aatā hai ḳhvāb āhista āhista
روح بخشی ہے کام تجھ لب کا	ruuh baḳhshī hai kaam tujh lab kā
دم عیسیٰ ہے نام تجھ لب کا	dam-e-īsā hai naam tujh lab kā
حسن کے خضر نے کیا لبریز	husn ke ḳhizr ne kiyā labrez
آب حیواں سوں جام تجھ لب کا	āb-e-haivāñ suuñ jaam tujh lab kā
منطق و حکمت و معانی پر	mantiq-o-hikmat-o-ma.ānī par
مشتمل ہے کلام تجھ لب کا	mushtamil hai kalām tujh lab kā
جنت حسن میں کیا حق نے	jannat-e-husn meñ kiyā haq ne
حوض کوثر مقام تجھ لب کا	hauz-e-kausar maqām tujh lab kā
رگ یاقوت کے قلم سوں لکھیں	rag-e-yāqūt ke qalam suuñ likheñ
خط پرستاں پیام تجھ لب کا	ḳhat paristāñ payām tujh lab kā
سبزہ و برگ و لالہ رکھتے ہیں	sabza-o-barg-o-lāla rakhte haiñ
شوق دل میں دوام تجھ لب کا	shauq dil meñ davām tujh lab kā
غرق شکر ہوئے ہیں کام و زباں	ġharq-e-shakkar hue haiñ kām-o-zabāñ
جب لیا ہوں میں نام تجھ لب کا	jab liyā huuñ maiñ naam tujh lab kā
مثل یاقوت خط میں ہے شاگرد	misl-e-yāqūt ḳhat meñ hai shāgird
ساغر مے مدام تجھ لب کا	sāġhar-e-mai mudām tujh lab kā
ہے ولیؔ کی زباں کو لذت بخش	hai 'valī' kī zabāñ ko lazzat-baḳhsh
ذکر ہر صبح و شام تجھ لب کا	zikr har sub.h-o-shām tujh lab kā
میں عاشقی میں تب سوں افسانہ ہو رہا ہوں	maiñ āshiqī meñ tab suuñ afsāna ho rahā huuñ
تیری نگہ کا جب سوں دیوانہ ہو رہا ہوں	terī nigah kā jab suuñ dīvāna ho rahā huuñ
اے آشنا کرم سوں یک بار آ درس دے	ai āshnā karam suuñ yak baar aa daras de
تجھ باج سب جہاں سوں بیگانہ ہو رہا ہوں	tujh baaj sab jahāñ suuñ begāna ho rahā huuñ
باتاں لگن کی مت پوچھ اے شمع بزم خوبی	bātāñ lagan kī mat pūchh ai sham-e-bazm-e-ḳhūbī
مدت سے تجھ جھلک کا پروانہ ہو رہا ہوں	muddat se tujh jhalak kā parvāna ho rahā huuñ
شاید وو گنج خوبی آوے کسی طرف سوں	shāyad vo ganj-e-ḳhūbī aave kisī taraf suuñ
اس واسطے سراپا ویرانہ ہو رہا ہوں	is vāste sarāpā vīrāna ho rahā huuñ
سودائے زلف خوباں رکھتا ہوں دل میں دائم	saudā-e-zulf-e-ḳhūbāñ rakhtā huuñ dil meñ daa.im
زنجیر عاشقی کا دیوانہ ہو رہا ہوں	zanjīr-e-āshiqī kā dīvāna ho rahā huuñ
برجا ہے گر سنوں نئیں ناصح تری نصیحت	barjā hai gar sunūñ na.iiñ nāseh tirī nasīhat
میں جام عشق پی کر مستانہ ہو رہا ہوں	maiñ jām-e-ishq pī kar mastāna ho rahā huuñ
کس سوں ولیؔ اپس کا احوال جا کہوں میں	kis suuñ 'valī' apas kā ahvāl jā kahūñ maiñ
سر تا قدم میں غم سوں غم خانہ ہو رہا ہوں	sar-tā-qadam maiñ ġham suuñ ġham-ḳhāna ho rahā huuñ
فدائے دلبر رنگیں ادا ہوں	fidā-e-dilbar-e-rañgīñ-adā huuñ
شہید شاہد گل گوں قبا ہوں	shahīd-e-shāhid-e-gul-gūñ-qabā huuñ
ہر اک مہ رو کے ملنے کا نہیں ذوق	har ik mah-rū ke milne kā nahīñ zauq
سخن کے آشنا کا آشنا ہوں	suḳhan ke āshnā kā āshnā huuñ
کیا ہوں ترک نرگس کا تماشا	kiyā huuñ tark nargis kā tamāshā
طلب گار نگاہ با‌ حیا ہوں	talab-gār-e-nigāh-e-bā-hayā huuñ
نہ کر شمشاد کی تعریف مجھ پاس	na kar shamshād kī tārīf mujh paas
کہ میں اس سرو قد کا مبتلا ہوں	ki maiñ us sarv-qad kā mubtalā huuñ
کیا میں عرض اس خورشید رو سوں	kiyā maiñ arz us ḳhurshīd-rū suuñ
تو شاہ حسن میں تیرا گدا ہوں	tū shāh-e-husn maiñ terā gadā huuñ
سدا رکھتا ہوں شوق اس کے سخن کا	sadā rakhtā huuñ shauq us ke suḳhan kā
ہمیشہ تشنۂ آب بقا ہوں	hamesha tishna-e-āb-e-baqā huuñ
قدم پر اس کے رکھتا ہوں سدا سر	qadam par us ke rakhtā huuñ sadā sar
ولیؔ ہم مشرب رنگ حنا ہوں	'valī' ham-mashrab-e-rañg-e-hinā huuñ
عشق بیتاب جاں گدازی ہے	ishq betāb-e-jāñ-gudāzī hai
حسن مشتاق دل نوازی ہے	husn mushtāq-e-dil-navāzī hai
اشک خونیں سوں جو کیا ہے وضو	ashk ḳhūnīñ suuñ jo kiyā hai vazū
مذہب عشق میں نمازی ہے	maz.hab-e-ishq meñ namāzī hai
جو ہوا راز عشق سوں آگاہ	jo huā rāz-e-ishq suuñ āgāh
وو زمانے کا فخر رازی ہے	vo zamāne kā faḳhr-e-rāzī hai
پاک بازاں سوں یوں ہوا مفہوم	pāk-bāzāñ suuñ yuuñ huā mafhūm
عشق مضمون پاک بازی ہے	ishq mazmūn-e-pāk-bāzī hai
جا کے پہنچی ہے حد ظلمت کوں	jā ke pahuñchī hai hadd-e-zulmat kuuñ
بسکہ تجھ زلف میں درازی ہے	bas-ki tujh zulf meñ darāzī hai
تجربے سوں ہوا مجھے ظاہر	tajrabe suuñ huā mujhe zāhir
ناز مفہوم بے نیازی ہے	naaz mafhūm be-niyāzī hai
اے ولیؔ عیش ظاہری کا سبب	ai 'valī' aish-e-zāhirī kā sabab
جلوۂ شاہد مجازی ہے	jalva-e-shāhid-e-majāzī hai
صحبت غیر موں جایا نہ کرو	sohbat-e-ġhair muuñ jaayā na karo
درد منداں کوں کڑھایا نہ کرو	dard-mandāñ kuuñ kuḌhāyā na karo
حق پرستی کا اگر دعویٰ ہے	haq-parastī kā agar daavā hai
بے گناہاں کوں ستایا نہ کرو	be-gunāhāñ kuuñ satāyā na karo
اپنی خوبی کے اگر طالب ہو	apnī ḳhūbī ke agar tālib ho
اپنے طالب کوں جلایا نہ کرو	apne tālib kuuñ jalāyā na karo
ہے اگر خاطر عشاق عزیز	hai agar ḳhātir-e-ushshāq aziiz
غیر کوں درس دکھایا نہ کرو	ġhair kuuñ dars dikhāyā na karo
مجھ کو ترشی کا ہے پرہیز صنم	mujh ko turshī kā hai parhez sanam
چین ابرو کوں دکھایا نہ کرو	chīn-e-abrū kuuñ dikhāyā na karo
دل کوں ہوتی ہے سجن، بیتابی	dil kuuñ hotī hai sajan betābī
زلف کوں ہاتھ لگایا نہ کرو	zulf kuuñ haath lagāyā na karo
نگہ تلخ سوں اپنی ظالم	nigah-e-talḳh suuñ apnī zālim
زہر کا جام پلایا نہ کرو	zahr kā jaam pilāyā na karo
ہم کوں برداشت نہیں غصے کی	ham kuuñ bardāsht nahīñ ġhusse kī
بے سبب غصے میں آیا نہ کرو	be-sabab ġhusse meñ aayā na karo
پاک بازاں میں ہے مشہور ولیؔ	pāk-bāzāñ meñ hai mash.hūr 'valī'
اس سوں چہرے کوں چھپایا نہ کرو	us suuñ chehre kuuñ chhupāyā na karo
عشق میں صبر و رضا درکار ہے	ishq meñ sabr-o-razā darkār hai
فکر اسباب وفا درکار ہے	fikr-e-asbāb-e-vafā darkār hai
چاک کرنے جامۂ صبر و قرار	chaak karne jāma-e-sabr-o-qarār
دلبر رنگیں قبا درکار ہے	dilbar-e-rañgīñ qabā darkār hai
ہر صنم تسخیر دل کیونکر سکے	har sanam tasḳhīr-e-dil kyūñkar sake
دل ربائی کوں ادا درکار ہے	dilrubā.ī kuuñ adā darkār hai
زلف کوں وا کر کہ شاہ عشق کوں	zulf kuuñ vā kar ki shāh-e-ishq kuuñ
سایۂ بال ہما درکار ہے	sāya-e-bāl-e-humā darkār hai
رکھ قدم مجھ دیدۂ خوں بار پر	rakh qadam mujh dīda-e-ḳhūñ-bār par
گر تجھے رنگ حنا درکار ہے	gar tujhe rañg-e-hinā darkār hai
دیکھ اس کی چشم شہلا کوں اگر	dekh us kī chashm-e-shahlā kuuñ agar
نرگس باغ حیا درکار ہے	nargis-e-bāġh-e-hayā darkār hai
عزم اس کے وصل کا ہے اے ولیؔ	azm us ke vasl kā hai ai 'valī'
لیکن امداد خدا درکار ہے	lekin imdād-e-ḳhudā darkār hai
آج سر سبز کوہ و صحرا ہے	aaj sarsabz koh o sahrā hai
ہر طرف سیر ہے تماشا ہے	har taraf sair hai tamāshā hai
چہرۂ یار و قامت زیبا	chehra-e-yār o qāmat-e-zebā
گل رنگین و سرو رعنا ہے	gul-e-rañgīn o sarv-e-ra.anā hai
معنی حسن و معنی خوبی	ma.ani-e-husn o ma.ani-e-ḳhūbī
صورت یار سوں ہویدا ہے	sūrat-e-yār suuñ huvaidā hai
دم جاں بخش نو خطاں مج کوں	dam-e-jāñ-baḳhsh nau-ḳhatāñ muj kuuñ
چشمۂ خضر ہے مسیحا ہے	chashma-e-ḳhizr hai masīhā hai
کمر نازک و دہان صنم	kamar-e-nāzuk o dahān-e-sanam
فکر باریک ہے معما ہے	fikr bārīk hai muammā hai
مو بہ مو اس کوں ہے پریشانی	mū-ba-mū us kuuñ hai pareshānī
زلف مشکیں کا جس کوں سودا ہے	zulf-e-mushkīñ kā jis kuuñ saudā hai
کیا حقیقت ہے تجھ تواضع کی	kyā haqīqat hai tujh tavāzo kī
یو تلطف ہے یا مداوا ہے	yū talattuf hai yā mudāvā hai
مہر ہے لطف ہے دلاسا ہے	mehr hai lutf hai dilāsā hai
جوں ولیؔ رات دن ہے محو خیال	juuñ 'valī' raat din hai mahv-e-ḳhayāl
جس کوں تجھ وصل کی تمنا ہے	jis kuuñ tujh vasl kī tamannā hai
مفلسی سب بہار کھوتی ہے	muflisī sab bahār khotī hai
مرد کا اعتبار کھوتی ہے	mard kā e'tibār khotī hai
کیونکے حاصل ہو مج کو جمعیت	kyūñke hāsil ho muj ko jam.iyyat
زلف تیری قرار کھوتی ہے	zulf terī qarār khotī hai
ہر سحر شوخ کی نگہ کی شراب	har sahar shoḳh kī nigah kī sharāb
مجھ انکھاں کا خمار کھوتی ہے	mujh añkhāñ kā ḳhumār khotī hai
کیونکے ملنا صنم کا ترک کروں	kyūñke milnā sanam kā tark karūñ
دلبری اختیار کھوتی ہے	dilbarī iḳhtiyār khotī hai
اے ولیؔ آب اس پری رو کی	ai 'valī' aab us parī-rū kī
مجھ سنے کا غبار کھوتی ہے	mujh sine kā ġhubār khotī hai
چھپا ہوں میں صدائے بانسلی میں	chhupā huuñ maiñ sadā-e-bāñsulī meñ
کہ تا جاؤں پری رو کی گلی میں	ki tā jā.ūñ parī-rū kī galī meñ
نہ تھی طاقت مجھے آنے کی لیکن	na thī tāqat mujhe aane kī lekin
بزور آہ پہنچا تجھ گلی میں	ba-zor-e-āh pahuñchā tujh galī meñ
عیاں ہے رنگ کی شوخی سوں اے شوخ	ayaañ hai rañg kī shoḳhī suuñ ai shoḳh
بدن تیرا قبائے صندلی میں	badan terā qabā-e-sañdalī meñ
جو ہے تیرے دہن میں رنگ و خوبی	jo hai tere dahan meñ rañg o ḳhūbī
کہاں یہ رنگ یہ خوبی کلی میں	kahāñ ye rañg ye ḳhūbī kalī meñ
کیا جیوں لفظ میں معنی سریجن	kiyā jiyūñ lafz meñ ma.anī sirījan
مقام اپنا دل و جان ولیؔ میں	maqām apnā dil-o-jān-e-'valī' meñ
جسے عشق کا تیر کاری لگے	jise ishq kā tiir kaarī lage
اسے زندگی کیوں نہ بھاری لگے	use zindagī kyuuñ na bhārī lage
نہ چھوڑے محبت دم مرگ تک	na chhoḌe mohabbat dam-e-marg tak
جسے یار جانی سوں یاری لگے	jise yār-e-jānī suuñ yaarī lage
نہ ہووے اسے جگ میں ہرگز قرار	na hove use jag meñ hargiz qarār
جسے عشق کی بے قراری لگے	jise ishq kī be-qarārī lage
ہر اک وقت مجھ عاشق پاک کوں	har ik vaqt mujh āshiq-e-pāk kuuñ
پیارے تری بات پیاری لگے	pyāre tirī baat pyārī lage
ولیؔ کوں کہے تو اگر یک بچن	'valī' kuuñ kahe tū agar yak bachan
رقیباں کے دل میں کٹاری لگے	raqībāñ ke dil meñ kaTārī lage
تخت جس بے خانماں کا دشت ویرانی ہوا	taḳht jis be-ḳhānamāñ kā dast-e-vīrānī huā
سر اپر اس کے بگولا تاج سلطانی ہوا	sar upar us ke bagūlā tāj-e-sultānī huā
کیوں نہ صافی اس کوں حاصل ہو جو مثل آرسی	kyuuñ na saafī us kuuñ hāsil ho jo misl-e-ārsī
اپنے جوہر کی حیا سوں سر بسر پانی ہوا	apne jauhar kī hayā suuñ sar-ba-sar paanī huā
زندگی ہے جس کوں دائم عالم باقی منیں	zindagī hai jis kuuñ daa.im ālam-e-bāqī munīñ
جلوہ گر کب اس انگے یو عالم فانی ہوا	jalva-gar kab us añge yū ālam-e-fānī huā
بیکسی کے حال میں یک آن میں تنہا نہیں	bekasī ke haal meñ yak aan maiñ tanhā nahīñ
غم ترا سینے میں میرے ہمدم جانی ہوا	ġham tirā siine meñ mere hamdam-e-jānī huā
اے ولیؔ غیرت سوں سورج کیوں جلے نئیں رات دن	ai 'valī' ġhairat suuñ sūraj kyuuñ jale na.iiñ rāt-din
جگ منیں وو ماہ رشک ماہ کنعانی ہوا	jag munīñ vo maah rashk-e-māh-e-kan.ānī huā
مت غصہ کے شعلے سوں جلتے کوں جلاتی جا	mat ġhusse ke sho.ale suuñ jalte kuuñ jalātī jā
ٹک مہر کے پانی سوں تو آگ بجھاتی جا	Tuk mehr ke paanī suuñ tū aag bujhātī jā
تجھ چال کی قیمت سوں دل نیں ہے مرا واقف	tujh chaal kī qīmat suuñ dil niiñ hai mirā vāqif
اے مان بھری چنچل ٹک بھاؤ بتاتی جا	ai maan bharī chanchal Tuk bhaav batātī jā
اس رات اندھاری میں مت بھول پڑوں تجھ سوں	is raat añdhārī meñ mat bhuul paḌūñ tujh suuñ
ٹک پاؤں کے جھانجھر کی جھنکار سناتی جا	Tuk paañv ke jhāñjhar kī jhankār sunātī jā
مجھ دل کے کبوتر کوں باندھا ہے تری لٹ نے	mujh dil ke kabūtar kuuñ bāñdhā hai tirī laT ne
یہ کام دھرم کا ہے ٹک اس کو چھڑاتی جا	ye kaam dharam kā hai Tuk us ko chhuḌātī jā
تجھ مکھ کی پرستش میں گئی عمر مری ساری	tujh mukh kī parastish meñ ga.ī umr mirī saarī
اے بت کی پجن‌ ہاری ٹک اس کو پجاتی جا	ai but kī pujan-hārī Tuk us ko pujātī jā
تجھ عشق میں جل جل کر سب تن کوں کیا کاجل	tujh ishq meñ jal jal kar sab tan kuuñ kiyā kājal
یہ روشنی افزا ہے انکھیا کو لگاتی جا	ye raushnī afzā hai añkhiyā ko lagātī jā
تجھ نیہ میں دل جل جل جوگی کی لیا صورت	tujh neh meñ dil jal jal jogī kī liyā sūrat
یک بار اسے موہن چھاتی سوں لگاتی جا	yak baar use mohan chhātī suuñ lagātī jā
تجھ گھر کی طرف سندر آتا ہے ولیؔ دائم	tujh ghar kī taraf sundar aatā hai 'valī' daa.em
مشتاق درس کا ہے ٹک درس دکھاتی جا	mushtāq daras kā hai Tuk dars dikhātī jā
ہوا ظاہر خط روئے نگار آہستہ آہستہ	huā zāhir ḳhat-e-rū-e-nigār āhista-āhista
کہ جیوں گلشن میں آتی ہے بہار آہستہ آہستہ	ki jyuuñ gulshan meñ aatī hai bahār āhista-āhista
کیا ہوں رفتہ رفتہ رام اس کی چشم وحشی کوں	kiyā huuñ rafta rafta raam us kī chashm-e-vehsī kuuñ
کہ جیوں آہو کوں کرتے ہیں شکار آہستہ آہستہ	ki jyuuñ aahū kuuñ karte haiñ shikār āhista-āhista
جو اپنے تن کوں مثل جوئبار اول کیا پانی	jo apne tan kuuñ misl-e-jūebār avval kiyā paanī
ہوا اس سرو قد سوں ہم کنار آہستہ آہستہ	huā us sarv-qad suuñ ham-kanār āhista-āhista
برنگ قطرۂ سیماب میرے دل کی جنبش سوں	barañg-e-qatra-e-sīmāb mere dil kī jumbish suuñ
ہوا ہے دل صنم کا بے قرار آہستہ آہستہ	huā hai dil sanam kā be-qarār āhista-āhista
اسے کہنا بجا ہے عشق کے گل زار کا بلبل	use kahnā bajā hai ishq ke gulzār kā bulbul
جو گل رویاں میں پایا اعتبار آہستہ آہستہ	jo gul-rūyāñ meñ paayā e'tibār āhista-āhista
مرا دل اشک ہو پہنچا ہے کوچے میں سریجن کے	mirā dil ashk ho pahuñchā hai kūche meñ sirījan ke
گیا کعبے میں یہ کشتی سوار آہستہ آہستہ	gayā ka.abe meñ ye kashtī-savār āhista-āhista
ولیؔ مت حاسداں کی بات سوں دل کوں مکدر کر	'valī' mat hāsidāñ kī baat suuñ dil kuuñ mukaddar kar
کہ آخر دل سوں جاوے گا غبار آہستہ آہستہ	ki āḳhir dil suuñ jāvegā ġhubār āhista-āhista
میں تجھے آیا ہوں ایماں بوجھ کر	maiñ tujhe aayā huuñ īmāñ buujh kar
باعث جمعیت جاں بوجھ کر	bā.is-e-jam.iyyat-e-jāñ buujh kar
بلبل شیراز کوں کرتا ہوں یاد	bulbul-e-shīrāz kuuñ kartā huuñ yaad
حسن کوں تیرے گلستاں بوجھ کر	husn kuuñ tere gulistāñ buujh kar
دل چلا ہے عشق کا ہو جوہری	dil chalā hai ishq kā ho jauharī
لب ترے لعل بدخشاں بوجھ کر	lab tire la.al-e-badaḳhshāñ buujh kar
ہر نہ کرتی ہے نظارے کی مشق	har na kartī hai nazāre kī mashaq
خط کوں تیرے خط ریحاں بوجھ کر	ḳhat kuuñ tere ḳhatt-e-raihāñ buujh kar
اے سجن آیا ہوں ہو بے اختیار	ai sajan aayā huuñ ho be-iḳhtiyār
تجھ کوں اپنا راحت جاں بوجھ کر	tujh kuuñ apnā rāhat-e-jāñ buujh kar
زلف تیری کیوں نہ کھائے پیچ و تاب	zulf terī kyuuñ na khaa.e pech-o-tāb
حال مجھ دل کا پریشاں بوجھ کر	haal mujh dil kā pareshāñ buujh kar
رحم کر اس پر کہ آیا ہے ولیؔ	rahm kar us par ki aayā hai 'valī'
درد دل کا تجھ کوں درماں بوجھ کر	dard-e-dil kā tujh kuuñ darmāñ buujh kar
کوچۂ یار عین کاسی ہے	kūcha-e-yār ain kaasī hai
جوگئی دل وہاں کا باسی ہے	jogī-e-dil vahāñ kā baasī hai
پی کے بیراگ کی اداسی سوں	pī ke bairāg kī udāsī suuñ
دل پہ میرے سدا اداسی ہے	dil pe mere sadā udāsī hai
اے صنم تجھ جبیں اپر یہ خال	ai sanam tujh jabīñ upar ye ḳhaal
ہندوی ہر دوار باسی ہے	hindavī har-dvār baasī hai
زلف تیری ہے موج جمنا کی	zulf terī hai mauj jamunā kī
تل نزک اس کے جیوں سناسی ہے	til nazik us ke jiyūñ sanāsī hai
گھر ترا ہے یہ رشک دیول چیں	ghar tirā hai ye rashk-e-deval-e-chīñ
اس میں مدت سوں دل اپاسی ہے	us meñ muddat suuñ dil upāsī hai
یہ سیہ زلف تجھ زنخداں پر	ye siyah-zulf tujh zanaḳhdāñ par
ناگنی جیوں کنوے پہ پیاسی ہے	nāganī jyuuñ kūñve pe pyāsī hai
طاس خورشید غرق ہے جب سوں	tās-e-ḳhurshīd ġharq hai jab suuñ
بر میں تیرے لباس تاسی ہے	bar meñ tere libās-e-tāsī hai
جس کی گفتار میں نہیں ہے مزا	jis kī guftār meñ nahīñ hai mazā
سخن اس کا طعام باسی ہے	suḳhan us kā ta.aam baasī hai
اے ولیؔ جو لباس تن پہ رکھا	ai 'valī' jo libās tan pe rakhā
عاشقاں کے نزک لباسی ہے	āshiqāñ ke nazik libāsī hai
جب صنم کوں خیال باغ ہوا	jab sanam kuuñ ḳhayāl-e-bāġh huā
طالب نشۂ فراغ ہوا	tālib-e-nashsha-e-farāġh huā
فوج عشاق دیکھ ہر جانب	fauj-e-ushshāq dekh har jānib
نازنیں صاحب دماغ ہوا	nāznīñ sāhib-e-dimāġh huā
رشک سوں تجھ لباں کی سرخی پر	rashk suuñ tujh labāñ kī surḳhī par
جگر لالہ داغ داغ ہوا	jigar-e-lāla dāġh-dāġh huā
دل عشاق کیوں نہ ہو روشن	dil-e-ushshāq kyuuñ na ho raushan
جب خیال صنم چراغ ہوا	jab ḳhayāl-e-sanam charāġh huā
اے ولیؔ گل بدن کوں باغ میں دیکھ	ai 'valī' gul-badan kuuñ baaġh meñ dekh
دل صد چاک باغ باغ ہوا	dil-e-sad-chāk bāġh-bāġh huā
جب تجھ عرق کے وصف میں جاری قلم ہوا	jab tujh araq ke vasf meñ jaarī qalam huā
عالم میں اس کا ناؤں جواہر رقم ہوا	aalam meñ us kā naañv javāhar-raqam huā
نقطے پہ تیرے خال کے باندھا ہے جن نے دل	nuqte pe tere ḳhaal ke bāñdhā hai jin ne dil
وو دائرہ میں عشق کے ثابت قدم ہوا	vo dā.ere meñ ishq ke sābit-qadam huā
تجھ فطرت بلند کی خوبی کوں لکھ قلم	tujh fitrat-e-buland kī ḳhūbī kuuñ likh qalam
مشہور جگ کے بیچ عطارد رقم ہوا	mash.hūr jag ke biich atārad-e-raqam huā
طاقت نہیں کہ حشر میں ہووے وو دادخواہ	tāqat nahīñ ki hashr meñ hove vo dād-ḳhvāh
جس بے گنہ پہ تیری نگہ سوں ستم ہوا	jis be-gunah pe terī nigah suuñ sitam huā
بے منت شراب ہوں سر شار انبساط	be-minnat-e-sharāb huuñ sarshār-e-imbisāt
تجھ نین کا خیال مجھے جام جم ہوا	tujh nain kā ḳhayāl mujhe jām-e-jam huā
جن نے بیاں لکھا ہے مرے رنگ زرد کا	jin ne bayāñ likhā hai mire rañg-e-zard kā
اس کوں خطاب غیب سوں زریں رقم ہوا	us kuuñ ḳhitāb ġhaib suuñ zarrīñ-raqam huā
شہرت ہوئی ہے جب سے ترے شعر کی ولیؔ	shohrat huī hai jab se tire sher kī 'valī'
مشتاق تجھ سخن کا عرب تا عجم ہوا	mushtāq tujh suḳhan kā arab tā ajam huā
ہوئے ہیں رام پیتم کے نین آہستہ آہستہ	hue haiñ raam pītam ke nayan āhista-āhista
کہ جیوں پھاندے میں آتے ہیں ہرن آہستہ آہستہ	ki jyuuñ phāñde meñ aate haiñ hiran āhista-āhista
مرا دل مثل پروانے کے تھا مشتاق جلنے کا	mirā dil misl parvāne ke thā mushtāq jalne kā
لگی اس شمع سوں آخر لگن آہستہ آہستہ	lagī us sham.a suuñ āḳhir lagan āhista-āhista
گریباں صبر کا مت چاک کر اے خاطر مسکیں	girebāñ sabr kā mat chaak kar ai ḳhātir-e-miskīñ
سنے گا بات وو شیریں بچن آہستہ آہستہ	sunegā baat vo shīrīñ-bachan āhista-āhista
گل و بلبل کا گلشن میں خلل ہووے تو برجا ہے	gul o bulbul kā gulshan meñ ḳhalal hove to barjā hai
چمن میں جب چلے وو گل بدن آہستہ آہستہ	chaman meñ jab chale vo gul-badan āhista-āhista
ولیؔ سینے میں میرے پنجۂ عشق ستم گر نے	'valī' siine meñ mere panja-e-ishq-e-sitamgar ne
کیا ہے چاک دل کا پیرہن آہستہ آہستہ	kiyā hai chaak dil kā pairahan āhista-āhista
خوب رو خوب کام کرتے ہیں	ḳhūb-rū ḳhuub kaam karte haiñ
یک نگہ میں غلام کرتے ہیں	yak nigah meñ ġhulām karte haiñ
دیکھ خوباں کوں وقت ملنے کے	dekh ḳhūbāñ kuuñ vaqt milne ke
کس ادا سوں سلام کرتے ہیں	kis adā suuñ salām karte haiñ
کیا وفادار ہیں کہ ملنے میں	kyā vafādār haiñ ki milne meñ
دل سوں سب رام رام کرتے ہیں	dil suuñ sab rām-rām karte haiñ
کم نگاہی سوں دیکھتے ہیں ولے	kam-nigāhī soñ dekhte haiñ vale
کام اپنا تمام کرتے ہیں	kaam apnā tamām karte haiñ
کھولتے ہیں جب اپنی زلفاں کوں	kholte haiñ jab apnī zulfāñ kuuñ
صبح عاشق کوں شام کرتے ہیں	sub.h-e-āshiq kuuñ shaam karte haiñ
صاحب لفظ اس کوں کہہ سکیے	sāhib-e-lafz us kuuñ kah sakiye
جس سوں خوباں کلام کرتے ہیں	jis suuñ ḳhūbāñ kalām karte haiñ
دل لجاتے ہیں اے ولیؔ میرا	dil lajāte haiñ ai 'valī' merā
سرو قد جب خرام کرتے ہیں	sarv-qad jab ḳhirām karte haiñ
آج دستا ہے حال کچھ کا کچھ	aaj distā hai haal kuchh kā kuchh
کیوں نہ گزرے خیال کچھ کا کچھ	kyuuñ na guzre ḳhayāl kuchh kā kuchh
دل بے دل کوں آج کرتی ہے	dil-e-be-dil kuuñ aaj kartī hai
شوخ چنچل کی چال کچھ کا کچھ	shoḳh chanchal kī chaal kuchh kā kuchh
مجکو لگتا ہے اے پری پیکر	mujko lagtā hai ai parī-paikar
آج تیرا جمال کچھ کا کچھ	aaj terā jamāl kuchh kā kuchh
اثر بادۂ جوانی ہے	asar-e-bāda-e-javānī hai
کر گیا ہوں سوال کچھ کا کچھ	kar gayā huuñ savāl kuchh kā kuchh
اے ولیؔ دل کوں آج کرتی ہے	ai 'valī' dil kuuñ aaj kartī hai
بوئے باغ وصال کچھ کا کچھ	bū-e-bāġh-e-visāl kuchh kā kuchh
وو صنم جب سوں بسا دیدۂ حیران میں آ	vo sanam jab suuñ basā dīda-e-hairān meñ aa
آتش عشق پڑی عقل کے سامان میں آ	ātish-e-ishq paḌī aql ke sāmān meñ aa
ناز دیتا نہیں گر رخصت گل گشت چمن	naaz detā nahīñ gar ruḳhsat-e-gul-gasht-e-chaman
اے چمن‌‌ زار حیا دل کے گلستان میں آ	ai chaman-zār-e-hayā dil ke gulistān meñ aa
عیش ہے عیش کہ اس مہ کا خیال روشن	aish hai aish ki us mah kā ḳhayāl-e-raushan
شمع روشن کیا مجھ دل کے شبستاں میں آ	sham.a raushan kiyā mujh dil ke shabistāñ meñ aa
یاد آتا ہے مجھے وو دو گل باغ وفا	yaad aatā hai mujhe vo do gul-e-bāġh-e-vafā
اشک کرتے ہیں مکاں گوشۂ دامان میں آ	ashk karte haiñ makāñ gosha-e-dāmān meñ aa
موج بے تابیٔ دل اشک میں ہوئی جلوہ نما	mauj-e-betābī-e-dil ashk meñ huī jalva-numā
جب بسی زلف صنم طبع پریشان میں آ	jab basī zulf-e-sanam tab-e-pareshān meñ aa
نالہ و آہ کی تفصیل نہ پوچھو مجھ سوں	nāla-o-āh kī tafsīl na pūchho mujh suuñ
دفتر درد بسا عشق کے دیوان میں آ	daftar-e-dard basā ishq ke dīvān meñ aa
پنجۂ عشق نے بیتاب کیا جب سوں مجھے	panja-e-ishq ne betāb kiyā jab suuñ mujhe
چاک دل تب سوں بسا چاک گریبان میں آ	chāk-e-dil tab suuñ basā chāk-e-garebān meñ aa
دیکھ اے اہل نظر سبزۂ خط میں لب لعل	dekh ai ahl-e-nazar sabza-e-ḳhat meñ lab-e-lāl
رنگ یاقوت چھپا ہے خط ریحاں میں آ	rañg-e-yāqūt chhupā hai ḳhat-e-raihān meñ aa
حسن تھا پردۂ تجرید میں سب سوں آزاد	husn thā parda-e-tajrīd meñ sab suuñ āzād
طالب عشق ہوا صورت انسان میں آ	tālib-e-ishq huā sūrat-e-insān meñ aa
شیخ یہاں بات تری پیش نہ جاوے ہرگز	shaiḳh yahāñ baat tirī pesh na jaave hargiz
عقل کوں چھوڑ کے مت مجلس رندان میں آ	aql kuuñ chhoḌ ke mat majlis-e-rindān meñ aa
درد منداں کو بجز درد نہیں صید مراد	dard-mandāñ ko ba-juz dard nahīñ said murād
اے شہ ملک جنوں غم کے بیابان میں آ	ai shah-e-malk-e-junūñ ġham ke bayābān meñ aa
حاکم وقت ہے تجھ گھر میں رقیب بد خو	hākim-e-vaqt hai tujh ghar meñ raqīb-e-bad-ḳhū
دیو مختار ہوا ملک سلیمان میں آ	dev muḳhtār huā mulk-e-sulaimān meñ aa
چشمۂ آب بقا جگ میں کیا ہے حاصل	chashma-e-āb-e-baqā jag meñ kiyā hai hāsil
یوسف حسن ترے چاہ زنخدان میں آ	yūsuf-e-husn tire chāh-e-zanaḳhdān meñ aa
جگ کے خوباں کا نمک ہو کے نمک پروردہ	jag ke ḳhūbāñ kā namak ho ke namak-parvarda
چھپ رہا آ کے ترے لب کے نمک دان میں آ	chhup rahā aa ke tire lab ke namak-dān meñ aa
بس کہ مجھ حال سوں ہمسر ہے پریشانی میں	bas ki mujh haal suuñ ham-sar hai pareshānī meñ
درد کہتی ہے مرا زلف ترے کان میں آ	dard kahtī hai mirā zulf tire kaan meñ aa
غم سوں تیرے ہے ترحم کا محل حال ولیؔ	ġham suuñ tere hai tarahhum kā mahal hāl-e-'valī'
ظلم کو چھوڑ سجن شیوۂ احسان میں آ	zulm ko chhoḌ sajan sheva-e-ehsān meñ aa
شغل بہتر ہے عشق بازی کا	shaġhl behtar hai ishq-bāzī kā
کیا حقیقی و کیا مجازی کا	kyā haqīqī o kyā majāzī kā
ہر زباں پر ہے مثل شانہ مدام	har zabāñ par hai misl-e-shāna mudām
ذکر تجھ زلف کی درازی کا	zikr tujh zulf kī darāzī kā
آج تیری بھواں نے مسجد میں	aaj terī bhavāñ ne masjid meñ
ہوش کھویا ہے ہر نمازی کا	hosh khoyā hai har namāzī kā
گر نئیں راز عشق سوں آگاہ	gar na.iiñ rāz-e-ishq suuñ āgāh
فخر بے جا ہے فخر رازی کا	faḳhr bejā hai faḳhr-e-rāzī kā
اے ولیؔ سرو قد کو دیکھوں گا	ai 'valī' sarv-qad ko dekhūñgā
وقت آیا ہے سرفرازی کا	vaqt aayā hai sarfarāzī kā
بھڑکے ہے دل کی آتش تجھ نیہ کی ہوا سوں	bhaḌke hai dil kī ātish tujh neh kī havā suuñ
شعلہ نمط جلا دل تجھ حسن شعلہ زا سوں	sho.ala namat jalā dil tujh husn-e-sho.ala-zā suuñ
گل کے چراغ گل ہو یک بار جھڑ پڑیں سب	gul ke charāġh gul ho yak baar jhaḌ paḌeñ sab
مجھ آہ کی حکایت بولیں اگر صبا سوں	mujh aah kī hikāyat boleñ agar sabā suuñ
نکلی ہے جست کر کر ہر سنگ دل سوں آتش	niklī hai jast kar kar har sañg-dil suuñ ātish
چقماق جب پلک کی جھاڑا ہے توں ادا سوں	chaqmāq jab palak kī jhāḌā hai tuuñ adā suuñ
سجدہ بدل رکھے سر سر تا قدم عرق ہو	sajda badal rakhe sar sar-tā-qadam araq ho
تجھ با حیا کے پگ پر آ کر حنا حیا سوں	tujh bā-hayā ke pag par aa kar hinā hayā suuñ
یاں درد ہے پرم کا بیہودہ سر کہے مت	yaañ dard hai param kā behūda sar kahe mat
یہ بات سن ولیؔ کی جا کر کہو دوا سوں	ye baat sun 'valī' kī jā kar kaho davā suuñ
یاد کرنا ہر گھڑی اس یار کا	yaad karnā har ghaḌī us yaar kā
ہے وظیفہ مجھ دل بیمار کا	hai vazīfa mujh dil-e-bīmār kā
آرزوئے چشمۂ کوثر نئیں	ārzū-e-chashma-e-kausar na.iiñ
تشنہ لب ہوں شربت دیدار کا	tishna-lab huuñ sharbat-e-dīdār kā
عاقبت کیا ہووے گا معلوم نئیں	āqibat kyā hovegā ma.alūm na.iiñ
دل ہوا ہے مبتلا دل دار کا	dil huā hai mubtilā dildār kā
کیا کہے تعریف دل ہے بے نظیر	kyā kahe tārīf dil hai be-nazīr
حرف حرف اس مخزن اسرار کا	harf harf us maḳhzan-e-asrār kā
گر ہوا ہے طالب آزادگی	gar huā hai tālib-e-āzādgī
بند مت ہو سبحہ و زنار کا	band mat ho sub.ha o zunnār kā
مسند گل منزل شبنم ہوئی	masnad-e-gul manzil-e-shabnam huī
دیکھ رتبہ دیدۂ بیدار کا	dekh rutba dīda-e-bedār kā
اے ولیؔ ہونا سریجن پر نثار	ai 'valī' honā sirījan par nisār
مدعا ہے چشم گوہر بار کا	mudda.ā hai chashm-e-gauhar-bār kā
ترا مجنوں ہوں صحرا کی قسم ہے	tirā majnūñ huuñ sahrā kī qasam hai
طلب میں ہوں تمنا کی قسم ہے	talab meñ huuñ tamannā kī qasam hai
سراپا ناز ہے تو اے پری رو	sarāpā naaz hai tū ai parī-rū
مجھے تیرے سراپا کی قسم ہے	mujhe tere sarāpā kī qasam hai
دیا حق حسن بالا دست تجکوں	diyā haq husn-e-bālā-dast tujkūñ
مجھے تجھ سرو بالا کی قسم ہے	mujhe tujh sarv-e-bālā kī qasam hai
کیا تجھ زلف نے جگ کوں دوانا	kiyā tujh zulf ne jag kuuñ divānā
تری زلفاں کے سودا کی قسم ہے	tirī zulfāñ ke saudā kī qasam hai
دو رنگی ترک کر ہر اک سے مت مل	do-rañgī tark kar har ik se mat mil
تجھے تجھ قد رعنا کی قسم ہے	tujhe tujh qadd-e-rānā kī qasam hai
کیا تجھ عشق نے عالم کوں مجنوں	kiyā tujh ishq ne aalam kuuñ majnūñ
مجھے تجھ رشک لیلیٰ کی قسم ہے	mujhe tujh rashk-e-lailā kī qasam hai
ولیؔ مشتاق ہے تیری نگہ کا	'valī' mushtāq hai terī nigah kā
مجھے تجھ چشم شہلا کی قسم ہے	mujhe tujh chashm-e-shahlā kī qasam hai
دیکھا تو تھا یوں ہی کسی غفلت شعار نے	dekhā to thā yūñhī kisī ġhaflat-shi.ār ne
دیوانہ کر دیا دل بے اختیار نے	dīvāna kar diyā dil-e-be-iḳhtiyār ne
اے آرزو کے دھندلے خرابو جواب دو	ai aarzū ke dhundle ḳharābo javāb do
پھر کس کی یاد آئی تھی مجھ کو پکارنے	phir kis kī yaad aa.ī thī mujh ko pukārne
تجھ کو خبر نہیں مگر اک سادہ لوح کو	tujh ko ḳhabar nahīñ magar ik sāda-lauh ko
برباد کر دیا ترے دو دن کے پیار نے	barbād kar diyā tire do din ke pyaar ne
میں اور تم سے ترک محبت کی آرزو	maiñ aur tum se tark-e-mohabbat kī aarzū
دیوانہ کر دیا ہے غم روزگار نے	dīvāna kar diyā hai ġham-e-rozgār ne
اب اے دل تباہ ترا کیا خیال ہے	ab ai dil-e-tabāh tirā kyā ḳhayāl hai
ہم تو چلے تھے کاکل گیتی سنوارنے	ham to chale the kākul-e-gītī sañvārne
شرما کے یوں نہ دیکھ ادا کے مقام سے	sharmā ke yuuñ na dekh adā ke maqām se
اب بات بڑھ چکی ہے حیا کے مقام سے	ab baat baḌh chukī hai hayā ke maqām se
تصویر کھینچ لی ہے ترے شوخ حسن کی	tasvīr khīñch lī hai tire shoḳh husn kī
میری نظر نے آج خطا کے مقام سے	merī nazar ne aaj ḳhatā ke maqām se
دنیا کو بھول کر مری بانہوں میں جھول جا	duniyā ko bhuul kar mirī bāñhoñ meñ jhuul jā
آواز دے رہا ہوں وفا کے مقام سے	āvāz de rahā huuñ vafā ke maqām se
دل کے معاملے میں نتیجے کی فکر کیا	dil ke muāmle meñ natīje kī fikr kyā
آگے ہے عشق جرم و سزا کے مقام سے	aage hai ishq jurm-o-sazā ke maqām se
دور رہ کر نہ کرو بات قریب آ جاؤ	duur rah kar na karo baat qarīb aa jaao
یاد رہ جائے گی یہ رات قریب آ جاؤ	yaad rah jā.egī ye raat qarīb aa jaao
ایک مدت سے تمنا تھی تمہیں چھونے کی	ek muddat se tamannā thī tumheñ chhūne kī
آج بس میں نہیں جذبات قریب آ جاؤ	aaj bas meñ nahīñ jazbāt qarīb aa jaao
سرد جھونکوں سے بھڑکتے ہیں بدن میں شعلے	sard jhoñkoñ se bhaḌakte haiñ badan meñ sho.ale
جان لے لے گی یہ برسات قریب آ جاؤ	jaan le legī ye barsāt qarīb aa jaao
اس قدر ہم سے جھجکنے کی ضرورت کیا ہے	is qadar ham se jhijakne kī zarūrat kyā hai
زندگی بھر کا ہے اب ساتھ قریب آ جاؤ	zindagī bhar kā hai ab saath qarīb aa jaao
کیا جانیں تری امت کس حال کو پہنچے گی	kyā jāneñ tirī ummat kis haal ko pahuñchegī
بڑھتی چلی جاتی ہے تعداد اماموں کی	baḌhtī chalī jaatī hai ta.adād imāmoñ kī
ہر گوشۂ مغرب میں ہر خطۂ مشرق میں	har gosha-e-maġhrib meñ har ḳhitta-e-mashriq meñ
تشریح دگرگوں ہے اب تیرے پیاموں کی	tashrīh digar-gūñ hai ab tere payāmoñ kī
وہ لوگ جنہیں کل تک دعویٰ تھا رفاقت کا	vo log jinheñ kal tak da.avā thā rifāqat kā
تذلیل پہ اترے ہیں اپنوں ہی کے ناموں کی	tazlīl pe utre haiñ apnoñ hī ke nāmoñ kī
بگڑے ہوئے تیور ہیں نو عمر سیاست کے	bigḌe hue tevar haiñ nau-umr siyāsat ke
بپھری ہوئی سانسیں ہیں نو مشق نظاموں کی	biphrī huī sāñseñ haiñ nau-mashq nizāmoñ kī
طبقوں سے نکل کر ہم فرقوں میں نہ بٹ جائیں	tabqoñ se nikal kar ham firqoñ meñ na baT jaa.eñ
بن کر نہ بگڑ جائے تقدیر غلاموں کی	ban kar na bigaḌ jaa.e taqdīr ġhulāmoñ kī
تم اپنا رنج و غم اپنی پریشانی مجھے دے دو	tum apnā ranj-o-ġham apnī pareshānī mujhe de do
تمہیں غم کی قسم اس دل کی ویرانی مجھے دے دو	tumheñ ġham kī qasam is dil kī vīrānī mujhe de do
یہ مانا میں کسی قابل نہیں ہوں ان نگاہوں میں	ye maanā maiñ kisī qābil nahīñ huuñ in nigāhoñ meñ
برا کیا ہے اگر یہ دکھ یہ حیرانی مجھے دے دو	burā kyā hai agar ye dukh ye hairānī mujhe de do
میں دیکھوں تو سہی دنیا تمہیں کیسے ستاتی ہے	maiñ dekhūñ to sahī duniyā tumheñ kaise satātī hai
کوئی دن کے لئے اپنی نگہبانی مجھے دے دو	koī din ke liye apnī nigahbānī mujhe de do
وہ دل جو میں نے مانگا تھا مگر غیروں نے پایا ہے	vo dil jo maiñ ne māñgā thā magar ġhairoñ ne paayā hai
بڑی شے ہے اگر اس کی پشیمانی مجھے دے دو	baḌī shai hai agar us kī pashemānī mujhe de do
کبھی خود پہ کبھی حالات پہ رونا آیا	kabhī ḳhud pe kabhī hālāt pe ronā aayā
بات نکلی تو ہر اک بات پہ رونا آیا	baat niklī to har ik baat pe ronā aayā
ہم تو سمجھے تھے کہ ہم بھول گئے ہیں ان کو	ham to samjhe the ki ham bhuul ga.e haiñ un ko
کیا ہوا آج یہ کس بات پہ رونا آیا	kyā huā aaj ye kis baat pe ronā aayā
کس لیے جیتے ہیں ہم کس کے لیے جیتے ہیں	kis liye jiite haiñ ham kis ke liye jiite haiñ
بارہا ایسے سوالات پہ رونا آیا	bārhā aise savālāt pe ronā aayā
کون روتا ہے کسی اور کی خاطر اے دوست	kaun rotā hai kisī aur kī ḳhātir ai dost
سب کو اپنی ہی کسی بات پہ رونا آیا	sab ko apnī hī kisī baat pe ronā aayā
دیکھا ہے زندگی کو کچھ اتنا قریب سے	dekhā hai zindagī ko kuchh itnā qarīb se
چہرے تمام لگنے لگے ہیں عجیب سے	chehre tamām lagne lage haiñ ajiib se
کہنے کو دل کی بات جنہیں ڈھونڈتے تھے ہم	kahne ko dil kī baat jinheñ DhūñDte the ham
محفل میں آ گئے ہیں وہ اپنے نصیب سے	mahfil meñ aa ga.e haiñ vo apne nasīb se
نیلام ہو رہا تھا کسی نازنیں کا پیار	nīlām ho rahā thā kisī nāznīñ kā pyaar
قیمت نہیں چکائی گئی اک غریب سے	qīmat nahīñ chukā.ī ga.ī ik ġharīb se
تیری وفا کی لاش پہ لا میں ہی ڈال دوں	terī vafā kī laash pe lā maiñ hī Daal duuñ
ریشم کا یہ کفن جو ملا ہے رقیب سے	resham kā ye kafan jo milā hai raqīb se
نہ تو زمیں کے لئے ہے نہ آسماں کے لیے	na to zamīñ ke liye hai na āsmāñ ke liye
ترا وجود ہے اب صرف داستاں کے لیے	tirā vajūd hai ab sirf dāstāñ ke liye
پلٹ کے سوئے چمن دیکھنے سے کیا ہوگا	palaT ke sū-e-chaman dekhne se kyā hogā
وہ شاخ ہی نہ رہی جو تھی آشیاں کے لیے	vo shāḳh hī na rahī jo thī āshiyāñ ke liye
غرض پرست جہاں میں وفا تلاش نہ کر	ġharaz-parast jahāñ meñ vafā talāsh na kar
یہ شے بنی تھی کسی دوسرے جہاں کے لیے	ye shai banī thī kisī dūsre jahāñ ke liye
بہت گھٹن ہے کوئی صورت بیاں نکلے	bahut ghuTan hai koī sūrat-e-bayāñ nikle
اگر صدا نہ اٹھے کم سے کم فغاں نکلے	agar sadā na uThe kam se kam fuġhāñ nikle
فقیر شہر کے تن پر لباس باقی ہے	faqīr-e-shahr ke tan par libās baaqī hai
امیر شہر کے ارماں ابھی کہاں نکلے	amīr-e-shahr ke armāñ abhī kahāñ nikle
حقیقتیں ہیں سلامت تو خواب بہتیرے	haqīqateñ haiñ salāmat to ḳhvāb bahutere
ملال کیوں ہو کہ کچھ خواب رائیگاں نکلے	malāl kyuuñ ho ki kuchh ḳhvāb rā.egāñ nikle
ادھر بھی خاک اڑی ہے ادھر بھی خاک اڑی	udhar bhī ḳhaak uḌī hai idhar bhī ḳhaak uḌī
جہاں جہاں سے بہاروں کے کارواں نکلے	jahāñ jahāñ se bahāroñ ke kārvāñ nikle
ستم کے دور میں ہم اہل دل ہی کام آئے	sitam ke daur meñ ham ahl-e-dil hī kaam aa.e
زباں پہ ناز تھا جن کو وہ بے زباں نکلے	zabāñ pe naaz thā jin ko vo be-zabāñ nikle
میں زندگی کا ساتھ نبھاتا چلا گیا	maiñ zindagī kā saath nibhātā chalā gayā
ہر فکر کو دھوئیں میں اڑاتا چلا گیا	har fikr ko dhueñ meñ uḌātā chalā gayā
بربادیوں کا سوگ منانا فضول تھا	barbādiyoñ kā sog manānā fuzūl thā
بربادیوں کا جشن مناتا چلا گیا	barbādiyoñ kā jashn manātā chalā gayā
جو مل گیا اسی کو مقدر سمجھ لیا	jo mil gayā usī ko muqaddar samajh liyā
جو کھو گیا میں اس کو بھلاتا چلا گیا	jo kho gayā maiñ us ko bhulātā chalā gayā
غم اور خوشی میں فرق نہ محسوس ہو جہاں	ġham aur ḳhushī meñ farq na mahsūs ho jahāñ
میں دل کو اس مقام پہ لاتا چلا گیا	maiñ dil ko us maqām pe laatā chalā gayā
بھڑکا رہے ہیں آگ لب نغمہ گر سے ہم	bhaḌkā rahe haiñ aag lab-e-naġhmagar se ham
خاموش کیا رہیں گے زمانے کے ڈر سے ہم	ḳhāmosh kyā raheñge zamāne ke Dar se ham
کچھ اور بڑھ گئے جو اندھیرے تو کیا ہوا	kuchh aur baḌh ga.e jo añdhere to kyā huā
مایوس تو نہیں ہیں طلوع سحر سے ہم	māyūs to nahīñ haiñ tulū-e-sahar se ham
لے دے کے اپنے پاس فقط اک نظر تو ہے	le de ke apne paas faqat ik nazar to hai
کیوں دیکھیں زندگی کو کسی کی نظر سے ہم	kyuuñ dekheñ zindagī ko kisī kī nazar se ham
مانا کہ اس زمیں کو نہ گلزار کر سکے	maanā ki is zamīñ ko na gulzār kar sake
کچھ خار کم تو کر گئے گزرے جدھر سے ہم	kuchh ḳhaar kam to kar ga.e guzre jidhar se ham
میری تقدیر میں جلنا ہے تو جل جاؤں گا	merī taqdīr meñ jalnā hai to jal jā.ūñgā
تیرا وعدہ تو نہیں ہوں جو بدل جاؤں گا	terā va.ada to nahīñ huuñ jo badal jā.ūñgā
سوز بھر دو مرے سپنے میں غم الفت کا	soz bhar do mire sapne meñ ġham-e-ulfat kā
میں کوئی موم نہیں ہوں جو پگھل جاؤں گا	maiñ koī mom nahīñ huuñ jo pighal jā.ūñgā
درد کہتا ہے یہ گھبرا کے شب فرقت میں	dard kahtā hai ye ghabrā ke shab-e-furqat meñ
آہ بن کر ترے پہلو سے نکل جاؤں گا	aah ban kar tire pahlū se nikal jā.ūñgā
مجھ کو سمجھاؤ نہ ساحرؔ میں اک دن خود ہی	mujh ko samjhāo na 'sāhir' maiñ ik din ḳhud hī
ٹھوکریں کھا کے محبت میں سنبھل جاؤں گا	Thokareñ khā ke mohabbat meñ sambhal jā.ūñgā
محبت ترک کی میں نے گریباں سی لیا میں نے	mohabbat tark kī maiñ ne garebāñ sī liyā maiñ ne
زمانے اب تو خوش ہو زہر یہ بھی پی لیا میں نے	zamāne ab to ḳhush ho zahr ye bhī pī liyā maiñ ne
ابھی زندہ ہوں لیکن سوچتا رہتا ہوں خلوت میں	abhī zinda huuñ lekin sochtā rahtā huuñ ḳhalvat meñ
کہ اب تک کس تمنا کے سہارے جی لیا میں نے	ki ab tak kis tamannā ke sahāre jī liyā maiñ ne
انہیں اپنا نہیں سکتا مگر اتنا بھی کیا کم ہے	unheñ apnā nahīñ saktā magar itnā bhī kyā kam hai
کہ کچھ مدت حسیں خوابوں میں کھو کر جی لیا میں نے	ki kuchh muddat hasīñ ḳhvāboñ meñ kho kar jī liyā maiñ ne
بس اب تو دامن دل چھوڑ دو بے کار امیدو	bas ab to dāman-e-dil chhoḌ do bekār ummīdo
بہت دکھ سہہ لیے میں نے بہت دن جی لیا میں نے	bahut dukh sah liye maiñ ne bahut din jī liyā maiñ ne
صدیوں سے انسان یہ سنتا آیا ہے	sadiyoñ se insān ye suntā aayā hai
دکھ کی دھوپ کے آگے سکھ کا سایا ہے	dukh kī dhuup ke aage sukh kā saayā hai
ہم کو ان سستی خوشیوں کا لوبھ نہ دو	ham ko in sastī ḳhushiyoñ kā lobh na do
ہم نے سوچ سمجھ کر غم اپنایا ہے	ham ne soch samajh kar ġham apnāyā hai
جھوٹ تو قاتل ٹھہرا اس کا کیا رونا	jhuuT to qātil Thahrā is kā kyā ronā
سچ نے بھی انساں کا خوں بہایا ہے	sach ne bhī insāñ kā ḳhuuñ bahāyā hai
پیدائش کے دن سے موت کی زد میں ہیں	paidā.ish ke din se maut kī zad meñ haiñ
اس مقتل میں کون ہمیں لے آیا ہے	is maqtal meñ kaun hameñ le aayā hai
اول اول جس دل نے برباد کیا	avval avval jis dil ne barbād kiyā
آخر آخر وہ دل ہی کام آیا ہے	āḳhir āḳhir vo dil hī kaam aayā hai
اتنے دن احسان کیا دیوانوں پر	itne din ehsān kiyā dīvānoñ par
جتنے دن لوگوں نے ساتھ نبھایا ہے	jitne din logoñ ne saath nibhāyā hai
اب کوئی گلشن نہ اجڑے اب وطن آزاد ہے	ab koī gulshan na ujḌe ab vatan āzād hai
روح گنگا کی ہمالہ کا بدن آزاد ہے	ruuh gañgā kī himāla kā badan āzād hai
کھیتیاں سونا اگائیں وادیاں موتی لٹائیں	khetiyāñ sonā ugā.eñ vādiyāñ motī luTā.eñ
آج گوتم کی زمیں تلسی کا بن آزاد ہے	aaj gautam kī zamīñ tulsī kā ban āzād hai
مندروں میں سنکھ باجے مسجدوں میں ہو اذاں	mandiroñ meñ sañkh baaje masjidoñ meñ ho azaañ
شیخ کا دھرم اور دین برہمن آزاد ہے	shaiḳh kā dharm aur dīn-e-barhaman āzād hai
لوٹ کیسی بھی ہو اب اس دیش میں رہنے نہ پائے	luuT kaisī bhī ho ab is desh meñ rahne na paa.e
آج سب کے واسطے دھرتی کا دھن آزاد ہے	aaj sab ke vāste dhartī kā dhan āzād hai
اہل دل اور بھی ہیں اہل وفا اور بھی ہیں	ahl-e-dil aur bhī haiñ ahl-e-vafā aur bhī haiñ
ایک ہم ہی نہیں دنیا سے خفا اور بھی ہیں	ek ham hī nahīñ duniyā se ḳhafā aur bhī haiñ
ہم پہ ہی ختم نہیں مسلک شوریدہ سری	ham pe hī ḳhatm nahīñ maslak-e-shorīda-sarī
چاک دل اور بھی ہیں چاک قبا اور بھی ہیں	chāk-e-dil aur bhī haiñ chāk-e-qabā aur bhī haiñ
کیا ہوا گر مرے یاروں کی زبانیں چپ ہیں	kyā huā gar mire yāroñ kī zabāneñ chup haiñ
میرے شاہد مرے یاروں کے سوا اور بھی ہیں	mere shāhid mire yāroñ ke sivā aur bhī haiñ
سر سلامت ہے تو کیا سنگ ملامت کی کمی	sar salāmat hai to kyā sañg-e-malāmat kī kamī
جان باقی ہے تو پیکان قضا اور بھی ہیں	jaan baaqī hai to paikān-e-qazā aur bhī haiñ
منصف شہر کی وحدت پہ نہ حرف آ جائے	munsif-e-shahr kī vahdat pe na harf aa jaa.e
لوگ کہتے ہیں کہ ارباب جفا اور بھی ہیں	log kahte haiñ ki arbab-e-jafā aur bhī haiñ
اپنا دل پیش کروں اپنی وفا پیش کروں	apnā dil pesh karūñ apnī vafā pesh karūñ
کچھ سمجھ میں نہیں آتا تجھے کیا پیش کروں	kuchh samajh meñ nahīñ aatā tujhe kyā pesh karūñ
تیرے ملنے کی خوشی میں کوئی نغمہ چھیڑوں	tere milne kī ḳhushī meñ koī naġhma chheḌūñ
یا ترے درد جدائی کا گلا پیش کروں	yā tire dard-e-judā.ī kā gilā pesh karūñ
میرے خوابوں میں بھی تو میرے خیالوں میں بھی تو	mere ḳhvāboñ meñ bhī tū mere ḳhayāloñ meñ bhī tū
کون سی چیز تجھے تجھ سے جدا پیش کروں	kaun sī chiiz tujhe tujh se judā pesh karūñ
جو ترے دل کو لبھائے وہ ادا مجھ میں نہیں	jo tire dil ko lubhā.e vo adā mujh meñ nahīñ
کیوں نہ تجھ کو کوئی تیری ہی ادا پیش کروں	kyuuñ na tujh ko koī terī hī adā pesh karūñ
گلشن گلشن پھول	gulshan gulshan phuul
دامن دامن دھول	dāman dāman dhuul
مرنے پر تعزیر	marne par ta.azīr
جینے پر محصول	jiine par mahsūl
ہر جذبہ مصلوب	har jazba maslūb
ہر خواہش مقتول	har ḳhvāhish maqtūl
عشق پریشاں حال	ishq pareshāñ-hāl
ناز حسن ملول	nāz-e-husn malūl
نعرۂ حق معتوب	na.ara-e-haq ma.atūb
مکر و ریا مقبول	makr-o-riyā maqbūl
سنورا نہیں جہاں	sanvrā nahīñ jahāñ
آئے کئی رسول	aa.e ka.ī rasūl
بھولے سے محبت کر بیٹھا، ناداں تھا بچارا، دل ہی تو ہے	bhūle se mohabbat kar baiThā, nādāñ thā bechārā, dil hī to hai
ہر دل سے خطا ہو جاتی ہے، بگڑو نہ خدارا، دل ہی تو ہے	har dil se ḳhatā ho jaatī hai, bigḌo na ḳhudārā, dil hī to hai
اس طرح نگاہیں مت پھیرو، ایسا نہ ہو دھڑکن رک جائے	is tarah nigāheñ mat phero, aisā na ho dhaḌkan ruk jaa.e
سینے میں کوئی پتھر تو نہیں احساس کا مارا، دل ہی تو ہے	siine meñ koī patthar to nahīñ ehsās kā mārā, dil hī to hai
جذبات بھی ہندو ہوتے ہیں چاہت بھی مسلماں ہوتی ہے	jazbāt bhī hindū hote haiñ chāhat bhī musalmāñ hotī hai
دنیا کا اشارہ تھا لیکن سمجھا نہ اشارا، دل ہی تو ہے	duniyā kā ishāra thā lekin samjhā na ishārā, dil hī to hai
بیداد گروں کی ٹھوکر سے سب خواب سہانے چور ہوئے	bedād-garoñ kī Thokar se sab ḳhvāb suhāne chuur hue
اب دل کا سہارا غم ہی تو ہے اب غم کا سہارا دل ہی تو ہے	ab dil kā sahārā ġham hī to hai ab ġham kā sahārā dil hī to hai
دیکھا ہے زندگی کو کچھ اتنے قریب سے	dekhā hai zindagī ko kuchh itne qarīb se
چہرے تمام لگنے لگے ہیں عجیب سے	chehre tamām lagne lage haiñ ajiib se
اے روح عصر جاگ کہاں سو رہی ہے تو	ai rūh-e-asr jaag kahāñ so rahī hai tū
آواز دے رہے ہیں پیمبر صلیب سے	āvāz de rahe haiñ payambar salīb se
اس رینگتی حیات کا کب تک اٹھائیں بار	is reñgtī hayāt kā kab tak uThā.eñ baar
بیمار اب الجھنے لگے ہیں طبیب سے	bīmār ab ulajhne lage haiñ tabīb se
ہر گام پر ہے مجمع عشاق منتظر	har gaam par hai majma-e-ushshāq muntazir
مقتل کی راہ ملتی ہے کوئے حبیب سے	maqtal kī raah miltī hai kū-e-habīb se
اس طرح زندگی نے دیا ہے ہمارا ساتھ	is tarah zindagī ne diyā hai hamārā saath
جیسے کوئی نباہ رہا ہو رقیب سے	jaise koī nibāh rahā ho raqīb se
تنگ آ چکے ہیں کشمکش زندگی سے ہم	tañg aa chuke haiñ kashmakash-e-zindagī se ham
ٹھکرا نہ دیں جہاں کو کہیں بے دلی سے ہم	Thukrā na deñ jahāñ ko kahīñ be-dilī se ham
مایوسئ مآل محبت نہ پوچھیے	māyūsī-e-ma.āl-e-mohabbat na pūchhiye
اپنوں سے پیش آئے ہیں بیگانگی سے ہم	apnoñ se pesh aa.e haiñ begānagī se ham
لو آج ہم نے توڑ دیا رشتۂ امید	lo aaj ham ne toḌ diyā rishta-e-umīd
لو اب کبھی گلہ نہ کریں گے کسی سے ہم	lo ab kabhī gila na kareñge kisī se ham
ابھریں گے ایک بار ابھی دل کے ولولے	ubhreñge ek baar abhī dil ke valvale
گو دب گئے ہیں بار غم زندگی سے ہم	go dab ga.e haiñ bār-e-ġham-e-zindagī se ham
گر زندگی میں مل گئے پھر اتفاق سے	gar zindagī meñ mil ga.e phir ittifāq se
پوچھیں گے اپنا حال تری بے بسی سے ہم	pūchheñge apnā haal tirī bebasī se ham
اللہ رے فریب مشیت کہ آج تک	allāh-re fareb-e-mashiyyat ki aaj tak
دنیا کے ظلم سہتے رہے خامشی سے ہم	duniyā ke zulm sahte rahe ḳhāmushī se ham
اتنی حسین اتنی جواں رات کیا کریں	itnī hasīn itnī javāñ raat kyā kareñ
جاگے ہیں کچھ عجیب سے جذبات کیا کریں	jaage haiñ kuchh ajiib se jazbāt kyā kareñ
پیڑوں کے بازوؤں میں مہکتی ہے چاندنی	peḌoñ ke bāzuoñ meñ mahaktī hai chāñdnī
بے چین ہو رہے ہیں خیالات کیا کریں	bechain ho rahe haiñ ḳhayālāt kyā kareñ
سانسوں میں گھل رہی ہے کسی سانس کی مہک	sāñsoñ meñ ghul rahī hai kisī saañs kī mahak
دامن کو چھو رہا ہے کوئی ہات کیا کریں	dāman ko chhū rahā hai koī haat kyā kareñ
شاید تمہارے آنے سے یہ بھید کھل سکے	shāyad tumhāre aane se ye bhed khul sake
حیران ہیں کہ آج نئی بات کیا کریں	hairān haiñ ki aaj na.ī baat kyā kareñ
عقائد وہم ہیں مذہب خیال خام ہے ساقی	aqā.ed vahm haiñ maz.hab ḳhayāl-e-ḳhām hai saaqī
ازل سے ذہن انساں بستۂ اوہام ہے ساقی	azal se zehn-e-insāñ basta-e-auhām hai saaqī
حقیقت آشنائی اصل میں گم کردہ راہی ہے	haqīqat-āshnā.ī asl meñ gum-karda raahī hai
عروس آگہی پروردۂ ابہام ہے ساقی	urūs-e-āgahī parvurda-e-ib.hām hai saaqī
مبارک ہو ضعیفی کو خرد کی فلسفہ رانی	mubārak ho za.īfī ko ḳhirad kī falsafa-rānī
جوانی بے نیاز عبرت انجام ہے ساقی	javānī be-niyāz-e-ibrat-e-anjām hai saaqī
ہوس ہوگی اسیر حلقۂ نیک و بد عالم	havas hogī asīr-e-halqa-e-nek-o-bad-e-ālam
محبت ماورائے فکر ننگ و نام ہے ساقی	mohabbat māvarā-e-fikr-e-nañg-o-nām hai saaqī
ابھی تک راستے کے پیچ و خم سے دل دھڑکتا ہے	abhī tak rāste ke pech-o-ḳham se dil dhaḌaktā hai
مرا ذوق طلب شاید ابھی تک خام ہے ساقی	mirā zauq-e-talab shāyad abhī tak ḳhaam hai saaqī
وہاں بھیجا گیا ہوں چاک کرنے پردۂ شب کو	vahāñ bhejā gayā huuñ chaak karne parda-e-shab ko
جہاں ہر صبح کے دامن پہ عکس شام ہے ساقی	jahāñ har sub.h ke dāman pe aks-e-shām hai saaqī
مرے ساغر میں مے ہے اور ترے ہاتھوں میں بربط ہے	mire sāġhar meñ mai hai aur tire hāthoñ meñ barbat hai
وطن کی سر زمیں میں بھوک سے کہرام ہے ساقی	vatan kī sar-zamīñ meñ bhuuk se kohrām hai saaqī
زمانہ برسر پیکار ہے پر ہول شعلوں سے	zamāna barsar-e-paikār hai pur-haul sho.aloñ se
ترے لب پر ابھی تک نغمہ خیام ہے ساقی	tire lab par abhī tak naġhma-e-ḳhayyām hai saaqī
سنسار سے بھاگے پھرتے ہو بھگوان کو تم کیا پاؤ گے	sansār se bhāge phirte ho bhagvān ko tum kyā pāoge
اس لوک کو بھی اپنا نہ سکے اس لوک میں بھی پچھتاؤ گے	is lok ko bhī apnā na sake us lok meñ bhī pachhtāoge
یہ پاپ ہے کیا یہ پن ہے کیا ریتوں پر دھرم کی مہریں ہیں	ye paap hai kyā ye pun hai kyā rītoñ par dharm kī mohreñ haiñ
ہر یگ میں بدلتے دھرموں کو کیسے آدرش بناؤ گے	har yug meñ badalte dharmoñ ko kaise ādarsh banāoge
یہ بھوگ بھی ایک تپسیا ہے تم تیاگ کے مارے کیا جانو	ye bhog bhī ek tapasyā hai tum tyaag ke maare kyā jaano
اپمان رچیتا کا ہوگا رچنا کو اگر ٹھکراؤ گے	apmān rachaitā kā hogā rachnā ko agar Thukrāoge
ہم کہتے ہیں یہ جگ اپنا ہے تم کہتے ہو جھوٹا سپنا ہے	ham kahte haiñ ye jag apnā hai tum kahte ho jhūTā sapnā hai
ہم جنم بتا کر جائیں گے تم جنم گنوا کر جاؤ گے	ham janm bitā kar jā.eñge tum janm gañvā kar jāoge
لب پہ پابندی تو ہے احساس پر پہرا تو ہے	lab pe pābandī to hai ehsās par pahrā to hai
پھر بھی اہل دل کو احوال بشر کہنا تو ہے	phir bhī ahl-e-dil ko ahvāl-e-bashar kahnā to hai
خون اعدا سے نہ ہو خون شہیداں ہی سے ہو	ḳhūn-e-a.adā se na ho ḳhūn-e-shahīdāñ hī se ho
کچھ نہ کچھ اس دور میں رنگ چمن نکھرا تو ہے	kuchh na kuchh is daur meñ rañg-e-chaman nikhrā to hai
اپنی غیرت بیچ ڈالیں اپنا مسلک چھوڑ دیں	apnī ġhairat bech Dāleñ apnā maslak chhoḌ deñ
رہنماؤں میں بھی کچھ لوگوں کا یہ منشا تو ہے	rahnumāoñ meñ bhī kuchh logoñ kā ye manshā to hai
ہے جنہیں سب سے زیادہ دعویٔ حب الوطن	hai jinheñ sab se ziyāda da.ava-e-hubbul-vatan
آج ان کی وجہ سے حب وطن رسوا تو ہے	aaj un kī vaj.h se hubb-e-vatan rusvā to hai
بجھ رہے ہیں ایک اک کر کے عقیدوں کے دیے	bujh rahe haiñ ek ik kar ke aqīdoñ ke diye
اس اندھیرے کا بھی لیکن سامنا کرنا تو ہے	is añdhere kā bhī lekin sāmnā karnā to hai
جھوٹ کیوں بولیں فروغ مصلحت کے نام پر	jhuuT kyuuñ boleñ faroġh-e-maslahat ke naam par
زندگی پیاری سہی لیکن ہمیں مرنا تو ہے	zindagī pyārī sahī lekin hameñ marnā to hai
اب آئیں یا نہ آئیں ادھر پوچھتے چلو	ab aa.eñ yā na aa.eñ idhar pūchhte chalo
کیا چاہتی ہے ان کی نظر پوچھتے چلو	kyā chāhtī hai un kī nazar pūchhte chalo
ہم سے اگر ہے ترک تعلق تو کیا ہوا	ham se agar hai tark-e-ta.alluq to kyā huā
یارو کوئی تو ان کی خبر پوچھتے چلو	yaaro koī to un kī ḳhabar pūchhte chalo
جو خود کو کہہ رہے ہیں کہ منزل شناس ہیں	jo ḳhud ko kah rahe haiñ ki manzil-shanās haiñ
ان کو بھی کیا خبر ہے مگر پوچھتے چلو	un ko bhī kyā ḳhabar hai magar pūchhte chalo
کس منزل مراد کی جانب رواں ہیں ہم	kis manzil-e-murād kī jānib ravāñ haiñ ham
اے رہروان خاک بسر پوچھتے چلو	ai rah-ravān-e-ḳhāk-basar pūchhte chalo
یہ وادیاں یہ فضائیں بلا رہی ہیں تمہیں	ye vādiyāñ ye fazā.eñ bulā rahī haiñ tumheñ
خموشیوں کی صدائیں بلا رہی ہیں تمہیں	ḳhamoshiyoñ kī sadā.eñ bulā rahī haiñ tumheñ
ترس رہے ہیں جواں پھول ہونٹ چھونے کو	taras rahe haiñ javāñ phuul hoñT chhūne ko
مچل مچل کے ہوائیں بلا رہی ہیں تمہیں	machal machal ke havā.eñ bulā rahī haiñ tumheñ
تمہاری زلفوں سے خوشبو کی بھیک لینے کو	tumhārī zulfoñ se ḳhushbū kī bhiik lene ko
جھکی جھکی سی گھٹائیں بلا رہی ہیں تمہیں	jhukī jhukī sī ghaTā.eñ bulā rahī haiñ tumheñ
حسین چمپئی پیروں کو جب سے دیکھا ہے	hasīn champa.ī pairoñ ko jab se dekhā hai
ندی کی مست ادائیں بلا رہی ہیں تمہیں	nadī kī mast adā.eñ bulā rahī haiñ tumheñ
مرا کہا نہ سنو ان کی بات تو سن لو	mirā kahā na suno un kī baat to sun lo
ہر ایک دل کی دعائیں بلا رہی ہیں تمہیں	har ek dil kī duā.eñ bulā rahī haiñ tumheñ
جب کبھی ان کی توجہ میں کمی پائی گئی	jab kabhī un kī tavajjoh meñ kamī paa.ī ga.ī
از سر نو داستان شوق دہرائی گئی	az-sar-e-nau dāstān-e-shauq dohrā.ī ga.ī
بک گئے جب تیرے لب پھر تجھ کو کیا شکوہ اگر	bik ga.e jab tere lab phir tujh ko kyā shikva agar
زندگانی بادہ و ساغر سے بہلائی گئی	zindagānī baada o sāġhar se bahlā.ī ga.ī
اے غم دنیا تجھے کیا علم تیرے واسطے	ai ġham-e-duniyā tujhe kyā ilm tere vāste
کن بہانوں سے طبیعت راہ پر لائی گئی	kin bahānoñ se tabī.at raah par laa.ī ga.ī
ہم کریں ترک وفا اچھا چلو یوں ہی سہی	ham kareñ tark-e-vafā achchhā chalo yuuñ hī sahī
اور اگر ترک وفا سے بھی نہ رسوائی گئی	aur agar tark-e-vafā se bhī na rusvā.ī ga.ī
کیسے کیسے چشم و عارض گرد غم سے بجھ گئے	kaise kaise chashm o aariz gard-e-ġham se bujh ga.e
کیسے کیسے پیکروں کی شان زیبائی گئی	kaise kaise paikaroñ kī shān-e-zebā.ī ga.ī
دل کی دھڑکن میں توازن آ چلا ہے خیر ہو	dil kī dhaḌkan meñ tavāzun aa chalā hai ḳhair ho
میری نظریں بجھ گئیں یا تیری رعنائی گئی	merī nazreñ bujh ga.iiñ yā terī ra.anā.ī ga.ī
ان کا غم ان کا تصور ان کے شکوے اب کہاں	un kā ġham un kā tasavvur un ke shikve ab kahāñ
اب تو یہ باتیں بھی اے دل ہو گئیں آئی گئی	ab to ye bāteñ bhī ai dil ho ga.iiñ aa.ī ga.ī
جرأت انساں پہ گو تادیب کے پہرے رہے	jur.at-e-insāñ pe go tādīb ke pahre rahe
فطرت انساں کو کب زنجیر پہنائی گئی	fitrat-e-insāñ ko kab zanjīr pahnā.ī ga.ī
عرصۂ ہستی میں اب تیشہ زنوں کا دور ہے	arsa-e-hastī meñ ab tesha-zanoñ kā daur hai
رسم چنگیزی اٹھی توقیر دارائی گئی	rasm-e-chañgezī uThī tauqīr-e-dārā.ī ga.ī
ہر قدم مرحلۂ دار و صلیب آج بھی ہے	har qadam marhala-e-dār-o-salīb aaj bhī hai
جو کبھی تھا وہی انساں کا نصیب آج بھی ہے	jo kabhī thā vahī insāñ kā nasīb aaj bhī hai
جگمگاتے ہیں افق پر یہ ستارے لیکن	jagmagāte haiñ ufuq par ye sitāre lekin
راستہ منزل ہستی کا مہیب آج بھی ہے	rāsta manzil-e-hastī kā muhīb aaj bhī hai
سر مقتل جنہیں جانا تھا وہ جا بھی پہنچے	sar-e-maqtal jinheñ jaanā thā vo jā bhī pahuñche
سر منبر کوئی محتاط خطیب آج بھی ہے	sar-e-mimbar koī mohtāt ḳhatīb aaj bhī hai
اہل دانش نے جسے امر مسلم مانا	ahl-e-dānish ne jise amr-e-musallam maanā
اہل دل کے لیے وہ بات عجیب آج بھی ہے	ahl-e-dil ke liye vo baat ajiib aaj bhī hai
یہ تری یاد ہے یا میری اذیت کوشی	ye tirī yaad hai yā merī aziyat-koshī
ایک نشتر سا رگ جاں کے قریب آج بھی ہے	ek nashtar sā rag-e-jāñ ke qarīb aaj bhī hai
کون جانے یہ ترا شاعر آشفتہ مزاج	kaun jaane ye tirā shā.er-e-āshufta-e-mizāj
کتنے مغرور خداؤں کا رقیب آج بھی ہے	kitne maġhrūr ḳhudāoñ kā raqīb aaj bhī hai
ہوس نصیب نظر کو کہیں قرار نہیں	havas-nasīb nazar ko kahīñ qarār nahīñ
میں منتظر ہوں مگر تیرا انتظار نہیں	maiñ muntazir huuñ magar terā intizār nahīñ
ہمیں سے رنگ گلستاں ہمیں سے رنگ بہار	hamīñ se rañg-e-gulistāñ hamīñ se rañg-e-bahār
ہمیں کو نظم گلستاں پہ اختیار نہیں	hamīñ ko nazm-e-gulistāñ pe iḳhtiyār nahīñ
ابھی نہ چھیڑ محبت کے گیت اے مطرب	abhī na chheḌ mohabbat ke giit ai mutrib
ابھی حیات کا ماحول خوش گوار نہیں	abhī hayāt kā māhaul ḳhush-gavār nahīñ
تمہارے عہد وفا کو میں عہد کیا سمجھوں	tumhāre ahd-e-vafā ko maiñ ahd kyā samjhūñ
مجھے خود اپنی محبت پہ اعتبار نہیں	mujhe ḳhud apnī mohabbat pe e'tibār nahīñ
نہ جانے کتنے گلے اس میں مضطرب ہیں ندیم	na jaane kitne gile is meñ muztarib haiñ nadīm
وہ ایک دل جو کسی کا گلہ گزار نہیں	vo ek dil jo kisī kā gila-guzār nahīñ
گریز کا نہیں قائل حیات سے لیکن	gurez kā nahīñ qaa.il hayāt se lekin
جو سچ کہوں کہ مجھے موت ناگوار نہیں	jo sach kahūñ ki mujhe maut nāgavār nahīñ
یہ کس مقام پہ پہنچا دیا زمانے نے	ye kis maqām pe pahuñchā diyā zamāne ne
کہ اب حیات پہ تیرا بھی اختیار نہیں	ki ab hayāt pe terā bhī iḳhtiyār nahīñ
برباد محبت کی دعا ساتھ لیے جا	barbād-e-mohabbat kī duā saath liye jā
ٹوٹا ہوا اقرار وفا ساتھ لیے جا	TuuTā huā iqrār-e-vafā saath liye jā
اک دل تھا جو پہلے ہی تجھے سونپ دیا تھا	ik dil thā jo pahle hī tujhe sauñp diyā thā
یہ جان بھی اے جان ادا ساتھ لیے جا	ye jaan bhī ai jān-e-adā saath liye jā
تپتی ہوئی راہوں سے تجھے آنچ نہ پہنچے	taptī huī rāhoñ se tujhe aañch na pahuñche
دیوانوں کے اشکوں کی گھٹا ساتھ لیے جا	dīvānoñ ke ashkoñ kī ghaTā saath liye jā
شامل ہے مرا خون جگر تیری حنا میں	shāmil hai mirā ḳhūn-e-jigar terī hinā meñ
یہ کم ہو تو اب خون وفا ساتھ لیے جا	ye kam ho to ab ḳhūn-e-vafā saath liye jā
ہم جرم محبت کی سزا پائیں گے تنہا	ham jurm-e-mohabbat kī sazā pā.eñge tanhā
جو تجھ سے ہوئی ہو وہ خطا ساتھ لیے جا	jo tujh se huī ho vo ḳhatā saath liye jā
میں زندہ ہوں یہ مشتہر کیجیے	maiñ zinda huuñ ye mushtahar kījiye
مرے قاتلوں کو خبر کیجیے	mire qātiloñ ko ḳhabar kījiye
زمیں سخت ہے آسماں دور ہے	zamīñ saḳht hai āsmāñ duur hai
بسر ہو سکے تو بسر کیجیے	basar ho sake to basar kījiye
ستم کے بہت سے ہیں رد عمل	sitam ke bahut se haiñ radd-e-amal
ضروری نہیں چشم تر کیجیے	zarūrī nahīñ chashm tar kījiye
وہی ظلم بار دگر ہے تو پھر	vahī zulm bār-e-digar hai to phir
وہی جرم بار دگر کیجیے	vahī jurm bār-e-digar kījiye
قفس توڑنا بعد کی بات ہے	qafas toḌnā baad kī baat hai
ابھی خواہش بال و پر کیجیے	abhī ḳhvāhish-e-bāl-o-par kījiye
بجھا دیے ہیں خود اپنے ہاتھوں محبتوں کے دیے جلا کے	bujhā diye haiñ ḳhud apne hāthoñ mohabbatoñ ke diye jalā ke
مری وفا نے اجاڑ دی ہیں امید کی بستیاں بسا کے	mirī vafā ne ujaaḌ dī haiñ umiid kī bastiyāñ basā ke
تجھے بھلا دیں گے اپنے دل سے یہ فیصلہ تو کیا ہے لیکن	tujhe bhulā deñge apne dil se ye faisla to kiyā hai lekin
نہ دل کو معلوم ہے نہ ہم کو جئیں گے کیسے تجھے بھلا کے	na dil ko mālūm hai na ham ko jiyeñge kaise tujhe bhulā ke
کبھی ملیں گے جو راستے میں تو منہ پھرا کر پلٹ پڑیں گے	kabhī mileñge jo rāste meñ to muñh phirā kar palaT paḌeñge
کہیں سنیں گے جو نام تیرا تو چپ رہیں گے نظر جھکا کے	kahīñ suneñge jo naam terā to chup raheñge nazar jhukā ke
نہ سوچنے پر بھی سوچتی ہوں کہ زندگانی میں کیا رہے گا	na sochne par bhī sochtī huuñ ki zindagānī meñ kyā rahegā
تری تمنا کو دفن کر کے ترے خیالوں سے دور جا کے	tirī tamannā ko dafn kar ke tire ḳhayāloñ se duur jā ke
سنسار کی ہر شے کا اتنا ہی فسانہ ہے	sansār kī har shai kā itnā hī fasāna hai
اک دھند سے آنا ہے اک دھند میں جانا ہے	ik dhund se aanā hai ik dhund meñ jaanā hai
یہ راہ کہاں سے ہے یہ راہ کہاں تک ہے	ye raah kahāñ se hai ye raah kahāñ tak hai
یہ راز کوئی راہی سمجھا ہے نہ جانا ہے	ye raaz koī raahī samjhā hai na jaanā hai
اک پل کی پلک پر ہے ٹھہری ہوئی یہ دنیا	ik pal kī palak par hai Thahrī huī ye duniyā
اک پل کے جھپکنے تک ہر کھیل سہانا ہے	ik pal ke jhapakne tak har khel suhānā hai
کیا جانے کوئی کس پر کس موڑ پر کیا بیتے	kyā jaane koī kis par kis moḌ par kyā biite
اس راہ میں اے راہی ہر موڑ بہانا ہے	is raah meñ ai raahī har moḌ bahānā hai
ہم لوگ کھلونا ہیں اک ایسے کھلاڑی کا	ham log khilaunā haiñ ik aise khilāḌī kā
جس کو ابھی صدیوں تک یہ کھیل رچانا ہے	jis ko abhī sadiyoñ tak ye khel rachānā hai
خودداریوں کے خون کو ارزاں نہ کر سکے	ḳhuddāriyoñ ke ḳhuun ko arzāñ na kar sake
ہم اپنے جوہروں کو نمایاں نہ کر سکے	ham apne jauharoñ ko numāyāñ na kar sake
ہو کر خراب مے ترے غم تو بھلا دیے	ho kar ḳharāb-e-mai tire ġham to bhulā diye
لیکن غم حیات کا درماں نہ کر سکے	lekin ġham-e-hayāt kā darmāñ na kar sake
ٹوٹا طلسم عہد محبت کچھ اس طرح	TuuTā tilism-e-ahd-e-mohabbat kuchh is tarah
پھر آرزو کی شمع فروزاں نہ کر سکے	phir aarzū kī sham.a firozāñ na kar sake
ہر شے قریب آ کے کشش اپنی کھو گئی	har shai qarīb aa ke kashish apnī kho ga.ī
وہ بھی علاج شوق گریزاں نہ کر سکے	vo bhī ilāj-e-shauq-e-gurezāñ na kar sake
کس درجہ دل شکن تھے محبت کے حادثے	kis darja dil-shikan the mohabbat ke hādse
ہم زندگی میں پھر کوئی ارماں نہ کر سکے	ham zindagī meñ phir koī armāñ na kar sake
مایوسیوں نے چھین لیے دل کے ولولے	māyūsiyoñ ne chhīn liye dil ke valvale
وہ بھی نشاط روح کا ساماں نہ کر سکے	vo bhī nashāt-e-rūh kā sāmāñ na kar sake
ملتی ہے زندگی میں محبت کبھی کبھی	miltī hai zindagī meñ mohabbat kabhī kabhī
ہوتی ہے دلبروں کی عنایت کبھی کبھی	hotī hai dilbaroñ kī ināyat kabhī kabhī
شرما کے منہ نہ پھیر نظر کے سوال پر	sharmā ke muñh na pher nazar ke savāl par
لاتی ہے ایسے موڑ پہ قسمت کبھی کبھی	laatī hai aise moḌ pe qismat kabhī kabhī
کھلتے نہیں ہیں روز دریچے بہار کے	khulte nahīñ haiñ roz darīche bahār ke
آتی ہے جان من یہ قیامت کبھی کبھی	aatī hai jān-e-man ye qayāmat kabhī kabhī
تنہا نہ کٹ سکیں گے جوانی کے راستے	tanhā na kaT sakeñge javānī ke rāste
پیش آئے گی کسی کی ضرورت کبھی کبھی	pesh aa.egī kisī kī zarūrat kabhī kabhī
پھر کھو نہ جائیں ہم کہیں دنیا کی بھیڑ میں	phir kho na jaa.eñ ham kahīñ duniyā kī bhiiḌ meñ
ملتی ہے پاس آنے کی مہلت کبھی کبھی	miltī hai paas aane kī mohlat kabhī kabhī
چہرے پہ خوشی چھا جاتی ہے آنکھوں میں سرور آ جاتا ہے	chehre pe ḳhushī chhā jaatī hai āñkhoñ meñ surūr aa jaatā hai
جب تم مجھے اپنا کہتے ہو اپنے پہ غرور آ جاتا ہے	jab tum mujhe apnā kahte ho apne pe ġhurūr aa jaatā hai
تم حسن کی خود اک دنیا ہو شاید یہ تمہیں معلوم نہیں	tum husn kī ḳhud ik duniyā ho shāyad ye tumheñ mālūm nahīñ
محفل میں تمہارے آنے سے ہر چیز پہ نور آ جاتا ہے	mahfil meñ tumhāre aane se har chiiz pe nuur aa jaatā hai
ہم پاس سے تم کو کیا دیکھیں تم جب بھی مقابل ہوتے ہو	ham paas se tum ko kyā dekheñ tum jab bhī muqābil hote ho
بیتاب نگاہوں کے آگے پردہ سا ضرور آ جاتا ہے	betāb nigāhoñ ke aage parda sā zarūr aa jaatā hai
جب تم سے محبت کی ہم نے تب جا کے کہیں یہ راز کھلا	jab tum se mohabbat kī ham ne tab jā ke kahīñ ye raaz khulā
مرنے کا سلیقہ آتے ہی جینے کا شعور آ جاتا ہے	marne kā salīqa aate hī jiine kā shu.ūr aa jaatā hai
جرم الفت پہ ہمیں لوگ سزا دیتے ہیں	jurm-e-ulfat pe hameñ log sazā dete haiñ
کیسے نادان ہیں شعلوں کو ہوا دیتے ہیں	kaise nādān haiñ sho.aloñ ko havā dete haiñ
ہم سے دیوانے کہیں ترک وفا کرتے ہیں	ham se dīvāne kahīñ tark-e-vafā karte haiñ
جان جائے کہ رہے بات نبھا دیتے ہیں	jaan jaa.e ki rahe baat nibhā dete haiñ
آپ دولت کے ترازو میں دلوں کو تولیں	aap daulat ke tarāzū meñ diloñ ko tauleñ
ہم محبت سے محبت کا صلہ دیتے ہیں	ham mohabbat se mohabbat kā sila dete haiñ
تخت کیا چیز ہے اور لعل و جواہر کیا ہیں	taḳht kyā chiiz hai aur la.al-o-javāhar kyā haiñ
عشق والے تو خدائی بھی لٹا دیتے ہیں	ishq vaale to ḳhudā.ī bhī luTā dete haiñ
ہم نے دل دے بھی دیا عہد وفا لے بھی لیا	ham ne dil de bhī diyā ahd-e-vafā le bhī liyā
آپ اب شوق سے دے لیں جو سزا دیتے ہیں	aap ab shauq se de leñ jo sazā dete haiñ
ہر طرح کے جذبات کا اعلان ہیں آنکھیں	har tarah ke jazbāt kā elaan haiñ āñkheñ
شبنم کبھی شعلہ کبھی طوفان ہیں آنکھیں	shabnam kabhī sho.ala kabhī tūfān haiñ āñkheñ
آنکھوں سے بڑی کوئی ترازو نہیں ہوتی	āñkhoñ se baḌī koī tarāzū nahīñ hotī
تلتا ہے بشر جس میں وہ میزان ہیں آنکھیں	tultā hai bashar jis meñ vo mīzān haiñ āñkheñ
آنکھیں ہی ملاتی ہیں زمانے میں دلوں کو	āñkheñ hī milātī haiñ zamāne meñ diloñ ko
انجان ہیں ہم تم اگر انجان ہیں آنکھیں	anjān haiñ ham tum agar anjān haiñ āñkheñ
لب کچھ بھی کہیں اس سے حقیقت نہیں کھلتی	lab kuchh bhī kaheñ is se haqīqat nahīñ khultī
انسان کے سچ جھوٹ کی پہچان ہیں آنکھیں	insān ke sach jhuuT kī pahchān haiñ āñkheñ
آنکھیں نہ جھکیں تیری کسی غیر کے آگے	āñkheñ na jhukīñ terī kisī ġhair ke aage
دنیا میں بڑی چیز مری جان! ہیں آنکھیں	duniyā meñ baḌī chiiz mirī jaan! haiñ āñkheñ
تری دنیا میں جینے سے تو بہتر ہے کہ مر جائیں	tirī duniyā meñ jiine se to behtar hai ki mar jaa.eñ
وہی آنسو وہی آہیں وہی غم ہے جدھر جائیں	vahī aañsū vahī aaheñ vahī ġham hai jidhar jaa.eñ
کوئی تو ایسا گھر ہوتا جہاں سے پیار مل جاتا	koī to aisā ghar hotā jahāñ se pyaar mil jaatā
وہی بیگانے چہرے ہیں جہاں جائیں جدھر جائیں	vahī begāne chehre haiñ jahāñ jaa.eñ jidhar jaa.eñ
ارے او آسماں والے بتا اس میں برا کیا ہے	are o āsmāñ vaale batā is meñ burā kyā hai
خوشی کے چار جھونکے گر ادھر سے بھی گزر جائیں	ḳhushī ke chaar jhoñke gar idhar se bhī guzar jaa.eñ
طرب زاروں پہ کیا بیتی صنم خانوں پہ کیا گزری	tarab-zāroñ pe kyā biitī sanam-ḳhānoñ pe kyā guzrī
دل زندہ ترے مرحوم ارمانوں پہ کیا گزری	dil-e-zinda tire marhūm armānoñ pe kyā guzrī
زمیں نے خون اگلا آسماں نے آگ برسائی	zamīñ ne ḳhuun uglā āsmāñ ne aag barsā.ī
جب انسانوں کے دل بدلے تو انسانوں پہ کیا گزری	jab insānoñ ke dil badle to insānoñ pe kyā guzrī
ہمیں یہ فکر ان کی انجمن کس حال میں ہوگی	hameñ ye fikr un kī anjuman kis haal meñ hogī
انہیں یہ غم کہ ان سے چھٹ کے دیوانوں پہ کیا گزری	unheñ ye ġham ki un se chhuT ke dīvānoñ pe kyā guzrī
مرا الحاد تو خیر ایک لعنت تھا سو ہے اب تک	mirā ilhād to ḳhair ek la.anat thā so hai ab tak
مگر اس عالم وحشت میں ایمانوں پہ کیا گزری	magar is ālam-e-vahshat meñ īmānoñ pe kyā guzrī
یہ منظر کون سا منظر ہے پہچانا نہیں جاتا	ye manzar kaun sā manzar hai pahchānā nahīñ jaatā
سیہ خانوں سے کچھ پوچھو شبستانوں پہ کیا گزری	siyah-ḳhānoñ se kuchh pūchho shabistānoñ pe kyā guzrī
چلو وہ کفر کے گھر سے سلامت آ گئے لیکن	chalo vo kufr ke ghar se salāmat aa ga.e lekin
خدا کی مملکت میں سوختہ جانوں پہ کیا گزری	ḳhudā kī mumlikat meñ soḳhta-jānoñ pe kyā guzrī
ہر چند مری قوت گفتار ہے محبوس	har-chand mirī quvvat-e-guftār hai mahbūs
خاموش مگر طبع خود آرا نہیں ہوتی	ḳhāmosh magar tab-e-ḳhud-ārā nahīñ hotī
معمورۂ احساس میں ہے حشر سا برپا	māmūra-e-ehsās meñ hai hashr sā barpā
انسان کی تذلیل گوارا نہیں ہوتی	insān kī tazlīl gavārā nahīñ hotī
نالاں ہوں میں بیداریٔ احساس کے ہاتھوں	nālāñ huuñ maiñ bedārī-e-ehsās ke hāthoñ
دنیا مرے افکار کی دنیا نہیں ہوتی	duniyā mire afkār kī duniyā nahīñ hotī
بیگانہ صفت جادۂ منزل سے گزر جا	begāna-sifat jāda-e-manzil se guzar jā
ہر چیز سزاوار نظارہ نہیں ہوتی	har chiiz sazā-vār-e-nazāra nahīñ hotī
فطرت کی مشیت بھی بڑی چیز ہے لیکن	fitrat kī mashiyyat bhī baḌī chiiz hai lekin
فطرت کبھی بے بس کا سہارا نہیں ہوتی	fitrat kabhī be-bas kā sahārā nahīñ hotī
یہ زمیں کس قدر سجائی گئی	ye zamīñ kis qadar sajā.ī ga.ī
زندگی کی تڑپ بڑھائی گئی	zindagī kī taḌap baḌhā.ī ga.ī
آئینے سے بگڑ کے بیٹھ گئے	ā.īne se bigaḌ ke baiTh ga.e
جن کی صورت جنہیں دکھائی گئی	jin kī sūrat jinheñ dikhā.ī ga.ī
دشمنوں ہی سے بھی تو نبھ جائے	dushmanoñ hī se bhī to nibh jaa.e
دوستوں سے تو آشنائی گئی	dostoñ se to āshnā.ī ga.ī
نسل در نسل انتظار رہا	nasl-dar-nasl intizār rahā
قصر ٹوٹے نہ بے نوائی گئی	qasr TuuTe na be-navā.ī ga.ī
زندگی کا نصیب کیا کہئے	zindagī kā nasīb kyā kahiye
ایک سیتا تھی جو ستائی گئی	ek siitā thī jo satā.ī ga.ī
ہم نہ اوتار تھے نہ پیغمبر	ham na autār the na paiġhambar
کیوں یہ عظمت ہمیں دلائی گئی	kyuuñ ye azmat hameñ dilā.ī ga.ī
موت پائی صلیب پر ہم نے	maut paa.ī salīb par ham ne
عمر بن باس میں بتائی گئی	umr ban-bās meñ bitā.ī ga.ī
پربتوں کے پیڑوں پر شام کا بسیرا ہے	parbatoñ ke peḌoñ par shaam kā baserā hai
سرمئی اجالا ہے چمپئی اندھیرا ہے	surma.ī ujālā hai champa.ī añdherā hai
دونوں وقت ملتے ہیں دو دلوں کی صورت سے	donoñ vaqt milte haiñ do diloñ kī sūrat se
آسماں نے خوش ہو کر رنگ سا بکھیرا ہے	āsmāñ ne ḳhush ho kar rañg sā bikherā hai
ٹھہرے ٹھہرے پانی میں گیت سرسراتے ہیں	Thahre Thahre paanī meñ giit sarsarāte haiñ
بھیگے بھیگے جھونکوں میں خوشبوؤں کا ڈیرا ہے	bhīge bhīge jhoñkoñ meñ ḳhushbuoñ kā Derā hai
کیوں نہ جذب ہو جائیں اس حسیں نظارے میں	kyuuñ na jazb ho jaa.eñ is hasīñ nazāre meñ
روشنی کا جھرمٹ ہے مستیوں کا گھیرا ہے	raushnī kā jhurmuT hai mastiyoñ kā gherā hai
اس طرف سے گزرے تھے قافلے بہاروں کے	is taraf se guzre the qāfile bahāroñ ke
آج تک سلگتے ہیں زخم رہ گزاروں کے	aaj tak sulagte haiñ zaḳhm rahguzāroñ ke
خلوتوں کے شیدائی خلوتوں میں کھلتے ہیں	ḳhalvatoñ ke shaidā.ī ḳhalvatoñ meñ khulte haiñ
ہم سے پوچھ کر دیکھو راز پردہ داروں کے	ham se pūchh kar dekho raaz parda-dāroñ ke
گیسوؤں کی چھاؤں میں دل نواز چہرے ہیں	gesuoñ kī chhāñv meñ dil-navāz chehre haiñ
یا حسیں دھندلکوں میں پھول ہیں بہاروں کے	yā hasīñ dhuñdlakoñ meñ phuul haiñ bahāroñ ke
پہلے ہنس کے ملتے ہیں پھر نظر چراتے ہیں	pahle hañs ke milte haiñ phir nazar churāte haiñ
آشنا صفت ہیں لوگ اجنبی دیاروں کے	āshnā-sifat haiñ log ajnabī dayāroñ ke
تم نے صرف چاہا ہے ہم نے چھو کے دیکھے ہیں	tum ne sirf chāhā hai ham ne chhū ke dekhe haiñ
پیرہن گھٹاؤں کے جسم برق پاروں کے	pairahan ghaTāoñ ke jism barq-pāroñ ke
شغل مے پرستی گو جشن نامرادی تھا	shuġhl-e-mai-parastī go jashn-e-nā-murādī thā
یوں بھی کٹ گئے کچھ دن تیرے سوگواروں کے	yuuñ bhī kaT ga.e kuchh din tere sogvāroñ ke
یہ زلف اگر کھل کے بکھر جائے تو اچھا	ye zulf agar khul ke bikhar jaa.e to achchhā
اس رات کی تقدیر سنور جائے تو اچھا	is raat kī taqdīr sañvar jaa.e to achchhā
جس طرح سے تھوڑی سی ترے ساتھ کٹی ہے	jis tarah se thoḌī sī tire saath kaTī hai
باقی بھی اسی طرح گزر جائے تو اچھا	baaqī bhī usī tarah guzar jaa.e to achchhā
دنیا کی نگاہوں میں بھلا کیا ہے برا کیا	duniyā kī nigāhoñ meñ bhalā kyā hai burā kyā
یہ بوجھ اگر دل سے اتر جائے تو اچھا	ye bojh agar dil se utar jaa.e to achchhā
ویسے تو تمہیں نے مجھے برباد کیا ہے	vaise to tumhīñ ne mujhe barbād kiyā hai
الزام کسی اور کے سر جائے تو اچھا	ilzām kisī aur ke sar jaa.e to achchhā
توڑ لیں گے ہر اک شے سے رشتہ توڑ دینے کی نوبت تو آئے	toḌ leñge har ik shai se rishta toḌ dene kī naubat to aa.e
ہم قیامت کے خود منتظر ہیں پر کسی دن قیامت تو آئے	ham qayāmat ke ḳhud muntazir haiñ par kisī din qayāmat to aa.e
ہم بھی سقراط ہیں عہد نو کے تشنہ لب ہی نہ مر جائیں یارو	ham bhī suqrāt haiñ ahd-e-nau ke tishna-lab hī na mar jaa.eñ yaaro
زہر ہو یا مئے آتشیں ہو کوئی جام شہادت تو آئے	zahr ho yā mai-e-ātishīñ ho koī jām-e-shahādat to aa.e
ایک تہذیب ہے دوستی کی ایک معیار ہے دشمنی کا	ek tahzīb hai dostī kī ek meyār hai dushmanī kā
دوستوں نے مروت نہ سیکھی دشمنوں کو عداوت تو آئے	dostoñ ne muravvat na sīkhī dushmanoñ ko adāvat to aa.e
رند رستے میں آنکھیں بچھائیں جو کہے بن سنے مان جائیں	rind raste meñ āñkheñ bichhā.eñ jo kahe bin sune maan jaa.eñ
ناصح نیک طینت کسی شب سوئے کوئے ملامت تو آئے	nāseh-e-nek-tīnat kisī shab sū-e-kū-e-malāmat to aa.e
علم و تہذیب تاریخ و منطق لوگ سوچیں گے ان مسئلوں پر	ilm o tahzīb tārīḳh o mantiq log socheñge in mas.aloñ par
زندگی کے مشقت کدے میں کوئی عہد فراغت تو آئے	zindagī ke mashaqqat-kade meñ koī ahd-e-farāġhat to aa.e
کانپ اٹھیں قصر شاہی کے گنبد تھرتھرائے زمیں معبدوں کی	kaañp uTTheñ qasr-e-shāhī ke gumbad thartharā.e zamīñ mābadoñ kī
کوچہ گردوں کی وحشت تو جاگے غم زدوں کو بغاوت تو آئے	kūcha-gardoñ kī vahshat to jaage ġham-zadoñ ko baġhāvat to aa.e
سزا کا حال سنائیں جزا کی بات کریں	sazā kā haal sunā.eñ jazā kī baat kareñ
خدا ملا ہو جنہیں وہ خدا کی بات کریں	ḳhudā milā ho jinheñ vo ḳhudā kī baat kareñ
انہیں پتہ بھی چلے اور وہ خفا بھی نہ ہوں	unheñ pata bhī chale aur vo ḳhafā bhī na hoñ
اس احتیاط سے کیا مدعا کی بات کریں	is ehtiyāt se kyā mudda.ā kī baat kareñ
ہمارے عہد کی تہذیب میں قبا ہی نہیں	hamāre ahd kī tahzīb meñ qabā hī nahīñ
اگر قبا ہو تو بند قبا کی بات کریں	agar qabā ho to band-e-qabā kī baat kareñ
ہر ایک دور کا مذہب نیا خدا لایا	har ek daur kā maz.hab nayā ḳhudā laayā
کریں تو ہم بھی مگر کس خدا کی بات کریں	kareñ to ham bhī magar kis ḳhudā kī baat kareñ
وفا شعار کئی ہیں کوئی حسیں بھی تو ہو	vafā-shi.ār ka.ī haiñ koī hasīñ bhī to ho
چلو پھر آج اسی بے وفا کی بات کریں	chalo phir aaj usī bevafā kī baat kareñ
پونچھ کر اشک اپنی آنکھوں سے مسکراؤ تو کوئی بات بنے	poñchh kar ashk apnī āñkhoñ se muskurāo to koī baat bane
سر جھکانے سے کچھ نہیں ہوتا سر اٹھاؤ تو کوئی بات بنے	sar jhukāne se kuchh nahīñ hotā sar uThāo to koī baat bane
زندگی بھیک میں نہیں ملتی زندگی بڑھ کے چھینی جاتی ہے	zindagī bhiik meñ nahīñ miltī zindagī baḌh ke chhīnī jaatī hai
اپنا حق سنگ دل زمانے سے چھین پاؤ تو کوئی بات بنے	apnā haq sañg-dil zamāne se chhīn paao to koī baat bane
رنگ اور نسل ذات اور مذہب جو بھی ہے آدمی سے کمتر ہے	rañg aur nasl zaat aur maz.hab jo bhī hai aadmī se kamtar hai
اس حقیقت کو تم بھی میری طرح مان جاؤ تو کوئی بات بنے	is haqīqat ko tum bhī merī tarah maan jaao to koī baat bane
نفرتوں کے جہان میں ہم کو پیار کی بستیاں بسانی ہیں	nafratoñ ke jahān meñ ham ko pyaar kī bastiyāñ basānī haiñ
دور رہنا کوئی کمال نہیں پاس آؤ تو کوئی بات بنے	duur rahnā koī kamāl nahīñ paas aao to koī baat bane
فن جو نادار تک نہیں پہنچا	fan jo nādār tak nahīñ pahuñchā
ابھی معیار تک نہیں پہنچا	abhī me.ayār tak nahīñ pahuñchā
اس نے بر وقت بے رخی برتی	us ne bar-vaqt be-ruḳhī bartī
شوق آزار تک نہیں پہنچا	shauq āzār tak nahīñ pahuñchā
عکس مے ہو کہ جلوۂ گل ہو	aks-e-mai ho ki jalva-e-gul ho
رنگ رخسار تک نہیں پہنچا	rañg-e-rukHsār tak nahīñ pahuñchā
حرف انکار سر بلند رہا	harf-e-inkār sar buland rahā
ضعف اقرار تک نہیں پہنچا	zo.af-e-iqrār tak nahīñ pahuñchā
حکم سرکار کی پہنچ مت پوچھ	hukm-e-sarkār kī pahuñch mat pūchh
اہل سرکار تک نہیں پہنچا	ahl-e-sarkār tak nahīñ pahuñchā
عدل گاہیں تو دور کی شے ہیں	adl-gāheñ to duur kī shai haiñ
قتل اخبار تک نہیں پہنچا	qatl aḳhbār tak nahīñ pahuñchā
انقلابات دہر کی بنیاد	inqilābāt-e-dahr kī buniyād
حق جو حق دار تک نہیں پہنچا	haq jo haqdār tak nahīñ pahuñchā
وہ مسیحا نفس نہیں جس کا	vo masīhā-nafas nahīñ jis kā
سلسلہ دار تک نہیں پہنچا	silsila-dār tak nahīñ pahuñchā
مرہم وقت نہ اعجاز مسیحائی ہے	marham-e-vaqt na ejāz-e-masīhā.ī hai
زندگی روز نئے زخم کی گہرائی ہے	zindagī roz na.e zaḳhm kī gahrā.ī hai
پھر مرے گھر کی فضاؤں میں ہوا سناٹا	phir mire ghar kī fazāoñ meñ huā sannāTā
پھر در و بام سے اندیشۂ گویائی ہے	phir dar-o-bām se andesha-e-goyā.ī hai
تجھ سے بچھڑوں تو کوئی پھول نہ مہکے مجھ میں	tujh se bichhḌūñ to koī phuul na mahke mujh meñ
دیکھ کیا کرب ہے کیا ذات کی سچائی ہے	dekh kyā karb hai kyā zaat kī sachchā.ī hai
تیرا منشا ترے لہجے کی دھنک میں دیکھا	terā manshā tire lahje kī dhanak meñ dekhā
تری آواز بھی شاید تری انگڑائی ہے	tirī āvāz bhī shāyad tirī añgḌā.ī hai
کچھ عجب گردش پرکار سفر رکھتا ہوں	kuchh ajab gardish-e-parkār safar rakhtā huuñ
دو قدم مجھ سے بھی آگے مری رسوائی ہے	do-qadam mujh se bhī aage mirī rusvā.ī hai
کچھ تو یہ ہے کہ مری راہ جدا ہے تجھ سے	kuchh to ye hai ki mirī raah judā hai tujh se
اور کچھ قرض بھی مجھ پر تری تنہائی ہے	aur kuchh qarz bhī mujh par tirī tanhā.ī hai
کس لیے مجھ سے گریزاں ہے مرے سامنے تو	kis liye mujh se gurezāñ hai mire sāmne tū
کیا تری راہ میں حائل مری بینائی ہے	kyā tirī raah meñ haa.il mirī bīnā.ī hai
وہ ستارے جو چمکتے ہیں ترے آنگن میں	vo sitāre jo chamakte haiñ tire āñgan meñ
ان ستاروں سے تو اپنی بھی شناسائی ہے	un sitāroñ se to apnī bhī shanāsā.ī hai
جس کو اک عمر غزل سے کیا منسوب نصیرؔ	jis ko ik umr ġhazal se kiyā mansūb 'nasīr'
اس کو پرکھا تو کھلا قافیہ پیمائی ہے	us ko parkhā to khulā qāfiya-paimā.ī hai
دیا سا دل کے خرابے میں جل رہا ہے میاں	diyā sā dil ke ḳharābe meñ jal rahā hai miyāñ
دیے کے گرد کوئی عکس چل رہا ہے میاں	diye ke gird koī aks chal rahā hai miyāñ
یہ روح رقص چراغاں ہے اپنے حلقے میں	ye ruuh raqs-e-charāġhāñ hai apne halqe meñ
یہ جسم سایہ ہے اور سایہ ڈھل رہا میاں	ye jism saaya hai aur saaya Dhal rahā miyāñ
یہ آنکھ پردہ ہے اک گردش تحیر کا	ye aañkh parda hai ik gardish-e-tahayyur kā
یہ دل نہیں ہے بگولہ اچھل رہا ہے میاں	ye dil nahīñ hai bagūla uchhal rahā hai miyāñ
کبھی کسی کا گزرنا کبھی ٹھہر جانا	kabhī kisī kā guzarnā kabhī Thahar jaanā
مرے سکوت میں کیا کیا خلل رہا ہے میاں	mire sukūt meñ kyā kyā ḳhalal rahā hai miyāñ
کسی کی راہ میں افلاک زیر پا ہوتے	kisī kī raah meñ aflāk zer-e-pā hote
یہاں تو پاؤں سے صحرا نکل رہا ہے میاں	yahāñ to paañv se sahrā nikal rahā hai miyāñ
ہجوم شوخ میں یہ دل ہی بے غرض نکلا	hujūm-e-shoḳh meñ ye dil hī be-ġharaz niklā
چلو کوئی تو حریفانہ چل رہا ہے میاں	chalo koī to harīfāna chal rahā hai miyāñ
تجھے ابھی سے پڑی ہے کہ فیصلہ ہو جائے	tujhe abhī se paḌī hai ki faisla ho jaa.e
نہ جانے کب سے یہاں وقت ٹل رہا ہے میاں	na jaane kab se yahāñ vaqt Tal rahā hai miyāñ
طبیعتوں ہی کے ملنے سے تھا مزہ باقی	tabī.atoñ hī ke milne se thā maza baaqī
سو وہ مزہ بھی کہاں آج کل رہا ہے میاں	so vo maza bhī kahāñ āj-kal rahā hai miyāñ
غموں کی فصل میں جس غم کو رائیگاں سمجھیں	ġhamoñ kī fasl meñ jis ġham ko rā.egāñ samjheñ
خوشی تو یہ ہے کہ وہ غم بھی پھل رہا ہے میاں	ḳhushī to ye hai ki vo ġham bhī phal rahā hai miyāñ
لکھا نصیرؔ نے ہر رنگ میں سفید و سیاہ	likhā 'nasīr' ne har rañg meñ safed-o-siyāh
مگر جو حرف لہو میں مچل رہا ہے میاں	magar jo harf lahū meñ machal rahā hai miyāñ
تجھے کیا خبر مرے بے خبر مرا سلسلہ کوئی اور ہے	tujhe kyā ḳhabar mire be-ḳhabar mirā silsila koī aur hai
جو مجھی کو مجھ سے بہم کرے وہ گریز پا کوئی اور ہے	jo mujhī ko mujh se baham kare vo gurez-pā koī aur hai
مرے موسموں کے بھی طور تھے مرے برگ و بار ہی اور تھے	mire mausamoñ ke bhī taur the mire barg-o-bār hī aur the
مگر اب روش ہے الگ کوئی مگر اب ہوا کوئی اور ہے	magar ab ravish hai alag koī magar ab havā koī aur hai
یہی شہر شہر قرار ہے تو دل شکستہ کی خیر ہو	yahī shahr shahr-e-qarār hai to dil-e-shikasta kī ḳhair ho
مری آس ہے کسی اور سے مجھے پوچھتا کوئی اور ہے	mirī aas hai kisī aur se mujhe pūchhtā koī aur hai
یہ وہ ماجرائے فراق ہے جو محبتوں سے نہ کھل سکا	ye vo mājrā-e-firāq hai jo mohabbatoñ se na khul sakā
کہ محبتوں ہی کے درمیاں سبب جفا کوئی اور ہے	ki mohabbatoñ hī ke darmiyāñ sabab-e-jafā koī aur hai
ہیں محبتوں کی امانتیں یہی ہجرتیں یہی قربتیں	haiñ mohabbatoñ kī amānateñ yahī hijrateñ yahī qurbateñ
دیے بام و در کسی اور نے تو رہا بسا کوئی اور ہے	diye bām-o-dar kisī aur ne to rahā basā koī aur hai
یہ فضا کے رنگ کھلے کھلے اسی پیش و پس کے ہیں سلسلے	ye fazā ke rañg khule khule isī pesh-o-pas ke haiñ silsile
ابھی خوش نوا کوئی اور تھا ابھی پر کشا کوئی اور ہے	abhī ḳhush-navā koī aur thā abhī par-kushā koī aur hai
دل زود رنج نہ کر گلہ کسی گرم و سرد رقیب کا	dil-e-zūd-ranj na kar gila kisī garm o sard raqīb kā
رخ ناسزا تو ہے روبرو پس ناسزا کوئی اور ہے	ruḳh-e-nā-sazā to hai rū-ba-rū pas-e-nā-sazā koī aur hai
بہت آئے ہمدم و چارہ گر جو نمود و نام کے ہو گئے	bahut aa.e hamdam o chāra-gar jo numūd-o-nām ke ho ga.e
جو زوال غم کا بھی غم کرے وہ خوش آشنا کوئی اور ہے	jo zavāl-e-ġham kā bhī ġham kare vo ḳhush-āshnā koī aur hai
یہ نصیرؔ شام سپردگی کی اداس اداس سی روشنی	ye 'nasīr' shām-e-supurdagī kī udaas udaas sī raushnī
بہ کنار گل ذرا دیکھنا یہ تمہی ہو یا کوئی اور ہے	ba-kanār-e-gul zarā dekhnā ye tumhī ho yā koī aur hai
اس کڑی دھوپ میں سایہ کر کے	is kaḌī dhuup meñ saaya kar ke
تو کہاں ہے مجھے تنہا کر کے	tū kahāñ hai mujhe tanhā kar ke
میں تو ارزاں تھا خدا کی مانند	maiñ to arzāñ thā ḳhudā kī mānind
کون گزرا مرا سودا کر کے	kaun guzrā mirā saudā kar ke
تیرگی ٹوٹ پڑی ہے مجھ پر	tīrgī TuuT paḌī hai mujh par
میں پشیماں ہوں اجالا کر کے	maiñ pashīmāñ huuñ ujālā kar ke
لے گیا چھین کے آنکھیں میری	le gayā chhīn ke āñkheñ merī
مجھ سے کیوں وعدۂ فردا کر کے	mujh se kyuuñ vāda-e-fardā kar ke
لو ارادوں کی بڑھا دی شب نے	lau irādoñ kī baḌhā dī shab ne
دن گیا جب مجھے پسپا کر کے	din gayā jab mujhe paspā kar ke
کاش یہ آئینۂ ہجر و وصال	kaash ye ā.īna-e-hijr-o-visāl
ٹوٹ جائے مجھے اندھا کر کے	TuuT jaa.e mujhe andhā kar ke
ہر طرف سچ کی دہائی ہے نصیرؔ	har taraf sach kī duhā.ī hai 'nasīr'
شعر لکھتے رہو سچا کر کے	sher likhte raho sachchā kar ke
ملنے کی طرح مجھ سے وہ پل بھر نہیں ملتا	milne kī tarah mujh se vo pal bhar nahīñ miltā
دل اس سے ملا جس سے مقدر نہیں ملتا	dil us se milā jis se muqaddar nahīñ miltā
یہ راہ تمنا ہے یہاں دیکھ کے چلنا	ye rāh-e-tamannā hai yahāñ dekh ke chalnā
اس راہ میں سر ملتے ہیں پتھر نہیں ملتا	is raah meñ sar milte haiñ patthar nahīñ miltā
ہم رنگیٔ موسم کے طلب گار نہ ہوتے	ham-rañgī-e-mausam ke talabgār na hote
سایہ بھی تو قامت کے برابر نہیں ملتا	saaya bhī to qāmat ke barābar nahīñ miltā
کہنے کو غم ہجر بڑا دشمن جاں ہے	kahne ko ġham-e-hijr baḌā dushman-e-jāñ hai
پر دوست بھی اس دوست سے بہتر نہیں ملتا	par dost bhī is dost se behtar nahīñ miltā
کچھ روز نصیرؔ آؤ چلو گھر میں رہا جائے	kuchh roz 'nasīr' aao chalo ghar meñ rahā jaa.e
لوگوں کو یہ شکوہ ہے کہ گھر پر نہیں ملتا	logoñ ko ye shikva hai ki ghar par nahīñ miltā
میں بھی اے کاش کبھی موج صبا ہو جاؤں	maiñ bhī ai kaash kabhī mauj-e-sabā ho jā.ūñ
اس توقع پہ کہ خود سے بھی جدا ہو جاؤں	is tavaqqo pe ki ḳhud se bhī judā ho jā.ūñ
ابر اٹھے تو سمٹ جاؤں تری آنکھوں میں	abr uTThe to simaT jā.ūñ tirī āñkhoñ meñ
دھوپ نکلے تو ترے سر کی ردا ہو جاؤں	dhuup nikle to tire sar kī ridā ho jā.ūñ
آج کی رات اجالے مرے ہمسایہ ہیں	aaj kī raat ujāle mire ham-sāya haiñ
آج کی رات جو سو لوں تو نیا ہو جاؤں	aaj kī raat jo so luuñ to nayā ho jā.ūñ
اب یہی سوچ لیا دل میں کہ منزل کے بغیر	ab yahī soch liyā dil meñ ki manzil ke baġhair
گھر پلٹ آؤں تو میں آبلہ پا ہو جاؤں	ghar palaT aa.uuñ to maiñ ābla-pā ho jā.ūñ
پھول کی طرح مہکتا ہوں تری یاد کے ساتھ	phuul kī tarah mahaktā huuñ tirī yaad ke saath
یہ الگ بات کہ میں تجھ سے خفا ہو جاؤں	ye alag baat ki maiñ tujh se ḳhafā ho jā.ūñ
جس کے کوچے میں برستے رہے پتھر مجھ پر	jis ke kūche meñ baraste rahe patthar mujh par
اس کے ہاتھوں کے لیے رنگ حنا ہو جاؤں	us ke hāthoñ ke liye rañg-e-hinā ho jā.ūñ
آرزو یہ ہے کہ تقدیس ہنر کی خاطر	aarzū ye hai ki taqdīs-e-hunar kī ḳhātir
تیرے ہونٹوں پہ رہوں حمد و ثنا ہو جاؤں	tere hoñToñ pe rahūñ hamd-o-sanā ho jā.ūñ
مرحلہ اپنی پرستش کا ہو درپیش تو میں	marhala apnī parastish kā ho darpesh to maiñ
اپنے ہی سامنے مائل بہ دعا ہو جاؤں	apne hī sāmne mā.il-ba-duā ho jā.ūñ
تیشۂ وقت بتائے کہ تعارف کے لیے	tīsha-e-vaqt batā.e ki ta.āruf ke liye
کن پہاڑوں کی بلندی پہ کھڑا ہو جاؤں	kin pahāḌoñ kī bulandī pe khaḌā ho jā.ūñ
ہائے وہ لوگ کہ میں جن کا پجاری ہوں نصیرؔ	haa.e vo log ki maiñ jin kā pujārī huuñ 'nasīr'
ہائے وہ لوگ کہ میں جن کا خدا ہو جاؤں	haa.e vo log ki maiñ jin kā ḳhudā ho jā.ūñ
درد کی دھوپ سے چہرے کو نکھر جانا تھا	dard kī dhuup se chehre ko nikhar jaanā thā
آئنہ دیکھنے والے تجھے مر جانا تھا	aa.ina dekhne vaale tujhe mar jaanā thā
راہ میں ایسے نقوش کف پا بھی آئے	raah meñ aise nuqūsh-e-kaf-e-pā bhī aa.e
میں نے دانستہ جنہیں گرد سفر جانا تھا	maiñ ne dānista jinheñ gard-e-safar jaanā thā
وہم‌ و ادراک کے ہر موڑ پہ سوچا میں نے	vahm-o-idrāk ke har moḌ pe sochā maiñ ne
تو کہاں ہے مرے ہم راہ اگر جانا تھا	tū kahāñ hai mire hamrāh agar jaanā thā
آگہی زخم نظارہ نہ بنی تھی جب تک	āgahī zaḳhm-e-nazāra na banī thī jab tak
میں نے ہر شخص کو محبوب نظر جانا تھا	maiñ ne har shaḳhs ko mahbūb-e-nazar jaanā thā
قربتیں ریت کی دیوار ہیں گر سکتی ہیں	qurbateñ ret kī dīvār haiñ gir saktī haiñ
مجھ کو خود اپنے ہی سائے میں ٹھہر جانا تھا	mujh ko ḳhud apne hī saa.e meñ Thahar jaanā thā
تو کہ وہ تیز ہوا جس کی تمنا بے سود	tū ki vo tez havā jis kī tamannā be-sūd
میں کہ وہ خاک جسے خود ہی بکھر جانا تھا	maiñ ki vo ḳhaak jise ḳhud hī bikhar jaanā thā
آنکھ ویران سہی پھر بھی اندھیروں کو نصیرؔ	aañkh vīrān sahī phir bhī añdheroñ ko 'nasīr'
روشنی بن کے مرے دل میں اتر جانا تھا	raushnī ban ke mire dil meñ utar jaanā thā
سکوت شام سے گھبرا نہ جائے آخر تو	sukūt-e-shām se ghabrā na jaa.e āḳhir tū
مرے دیار سے گزری جو اے کرن پھر تو	mire dayār se guzrī jo ai kiran phir tū
لباس جاں میں نہیں شعلگی کا رنگ مگر	libās-e-jāñ meñ nahīñ sho.alagī kā rañg magar
جھلس رہا ہے مرے ساتھ کیوں بظاہر تو	jhulas rahā hai mire saath kyuuñ ba-zāhir tū
وفائے وعدہ و پیماں کا اعتبار بھی کیا	vafā-e-vāda-o-paimāñ kā e'tibār bhī kyā
کہ میں تو صاحب ایماں ہوں اور منکر تو	ki maiñ to sāhab-e-īmāñ huuñ aur munkir tū
مرے وجود میں اک بے زباں سمندر ہے	mire vajūd meñ ik be-zabāñ samundar hai
اتر کے دیکھ سفینے سے میری خاطر تو	utar ke dekh safīne se merī ḳhātir tū
میں شاخ سبز نہیں محرم صبا بھی نہیں	maiñ shāḳh-e-sabz nahīñ mahram-e-sabā bhī nahīñ
مرے فریب میں کیوں آ گیا ہے طائر تو	mire fareb meñ kyuuñ aa gayā hai taa.ir tū
اسی امید پہ جلتے ہیں راستوں میں چراغ	isī ummīd pe jalte haiñ rāstoñ meñ charāġh
کبھی تو لوٹ کے آئے گا اے مسافر تو	kabhī to lauT ke aa.egā ai musāfir tū
انجیل رفتگاں کی حدیثوں کے ساتھ ہوں	injīl-e-raftagāñ kī hadīsoñ ke saath huuñ
عیسیٰ نفس ہوں اور صلیبوں کے ساتھ ہوں	īsā-nafas huuñ aur salīboñ ke saath huuñ
پابند رنگ و نقش ہوں تصویر کی طرح	pāband-e-rañg-o-naqsh huuñ tasvīr kī tarah
میں بے حجاب اپنے حجابوں کے ساتھ ہوں	maiñ be-hijāb apne hijāboñ ke saath huuñ
اوراق آرزو پہ بہ عنوان جاں کنی	aurāq-e-ārzū pe ba-unvān-e-jāñ-kanī
میں بے نشاں سی چند لکیروں کے ساتھ ہوں	maiñ be-nishāñ sī chand lakīroñ ke saath huuñ
شاید یہ انتظار کی لو فیصلہ کرے	shāyad ye intizār kī lau faisla kare
میں اپنے ساتھ ہوں کہ دریچوں کے ساتھ ہوں	maiñ apne saath huuñ ki darīchoñ ke saath huuñ
تو فتح مند میرا تراشا ہوا صنم	tū fat.h-mand merā tarāshā huā sanam
میں بت تراش اپنی شکستوں کے ساتھ ہوں	maiñ but-tarāsh apnī shikastoñ ke saath huuñ
موج صبا کی زد پہ سر‌ رہ گزار شوق	mauj-e-sabā kī zad pe sar-e-rahguzār-e-shauq
میں بھی نصیرؔ گھر کے چراغوں کے ساتھ ہوں	maiñ bhī 'nasīr' ghar ke charāġhoñ ke saath huuñ
وہ ہم سفر تھا مگر اس سے ہم نوائی نہ تھی	vo ham-safar thā magar us se ham-navā.ī na thī
کہ دھوپ چھاؤں کا عالم رہا جدائی نہ تھی	ki dhuup chhāñv kā aalam rahā judā.ī na thī
نہ اپنا رنج نہ اوروں کا دکھ نہ تیرا ملال	na apnā rañj na auroñ kā dukh na terā malāl
شب فراق کبھی ہم نے یوں گنوائی نہ تھی	shab-e-firāq kabhī ham ne yuuñ gañvā.ī na thī
محبتوں کا سفر اس طرح بھی گزرا تھا	mohabbatoñ kā safar is tarah bhī guzrā thā
شکستہ دل تھے مسافر شکستہ پائی نہ تھی	shikasta-dil the musāfir shikasta-pā.ī na thī
عداوتیں تھیں، تغافل تھا، رنجشیں تھیں بہت	adāvateñ thīñ, taġhāful thaa, ranjisheñ thiiñ bahut
بچھڑنے والے میں سب کچھ تھا، بے وفائی نہ تھی	bichhaḌne vaale meñ sab kuchh thaa, bevafā.ī na thī
بچھڑتے وقت ان آنکھوں میں تھی ہماری غزل	bichhaḌte vaqt un āñkhoñ meñ thī hamārī ġhazal
غزل بھی وہ جو کسی کو ابھی سنائی نہ تھی	ġhazal bhī vo jo kisī ko abhī sunā.ī na thī
کسے پکار رہا تھا وہ ڈوبتا ہوا دن	kise pukār rahā thā vo Dūbtā huā din
صدا تو آئی تھی لیکن کوئی دہائی نہ تھی	sadā to aa.ī thī lekin koī duhā.ī na thī
کبھی یہ حال کہ دونوں میں یک دلی تھی بہت	kabhī ye haal ki donoñ meñ yak-dilī thī bahut
کبھی یہ مرحلہ جیسے کہ آشنائی نہ تھی	kabhī ye marhala jaise ki āshnā.ī na thī
عجیب ہوتی ہے راہ سخن بھی دیکھ نصیرؔ	ajiib hotī hai rāh-e-suḳhan bhī dekh 'nasīr'
وہاں بھی آ گئے آخر، جہاں رسائی نہ تھی	vahāñ bhī aa ga.e āḳhir, jahāñ rasā.ī na thī
مثل صحرا ہے رفاقت کا چمن بھی اب کے	misl-e-sahrā hai rifāqat kā chaman bhī ab ke
جل بجھا اپنے ہی شعلوں میں بدن بھی اب کے	jal bujhā apne hī sho.aloñ meñ badan bhī ab ke
خار و خس ہوں تو شرر خیزیاں دیکھوں پھر سے	ḳhār-o-ḳhas huuñ to sharar-ḳheziyāñ dekhūñ phir se
آنکھ لے آئی ہے اک ایسی کرن بھی اب کے	aañkh le aa.ī hai ik aisī kiran bhī ab ke
ہم تو وہ پھول جو شاخوں پہ یہ سوچیں پہروں	ham to vo phuul jo shāḳhoñ pe ye socheñ pahroñ
کیوں صبا بھول گئی اپنا چلن بھی اب کے	kyuuñ sabā bhuul ga.ī apnā chalan bhī ab ke
منزلوں تک نظر آتا ہے شکستوں کا غبار	manziloñ tak nazar aatā hai shikastoñ kā ġhubār
ساتھ دیتی نہیں ایسے میں تھکن بھی اب کے	saath detī nahīñ aise meñ thakan bhī ab ke
منسلک ایک ہی رشتے میں نہ ہو جائے کہیں	munsalik ek hī rishte meñ na ho jaa.e kahīñ
ترے ماتھے ترے بستر کی شکن بھی اب کے	tire māthe tire bistar kī shikan bhī ab ke
بے گناہی کے لبادے کو اتارو بھی نصیرؔ	be-gunāhī ke libāde ko utāro bhī 'nasīr'
راس آ جائے اگر جرم سخن بھی اب کے	raas aa jaa.e agar jurm-e-suḳhan bhī ab ke
ہمرہی کی بات مت کر امتحاں ہو جائے گا	ham-rahī kī baat mat kar imtihāñ ho jā.egā
ہم سبک ہو جائیں گے تجھ کو گراں ہو جائے گا	ham subuk ho jā.eñge tujh ko girāñ ho jā.egā
جب بہار آ کر گزر جائے گی اے سرو بہار	jab bahār aa kar guzar jā.egī ai sarv-e-bahār
ایک رنگ اپنا بھی پیوند خزاں ہو جائے گا	ek rañg apnā bhī paivand-e-ḳhizāñ ho jā.egā
ساعت ترک تعلق بھی قریب آ ہی گئی	sā.at-e-tark-e-ta.alluq bhī qarīb aa hī ga.ī
کیا یہ اپنا سب تعلق رائیگاں ہو جائے گا	kyā ye apnā sab ta.alluq rā.egāñ ho jā.egā
یہ ہوا سارے چراغوں کو اڑا لے جائے گی	ye havā saare charāġhoñ ko uḌā le jā.egī
رات ڈھلنے تک یہاں سب کچھ دھواں ہو جائے گا	raat Dhalne tak yahāñ sab kuchh dhuāñ ho jā.egā
شاخ دل پھر سے ہری ہونے لگی دیکھو نصیرؔ	shāḳh-e-dil phir se harī hone lagī dekho 'nasīr'
ایسا لگتا ہے کسی کا آشیاں ہو جائے گا	aisā lagtā hai kisī kā āshiyāñ ho jā.egā
رچے بسے ہوئے لمحوں سے جب حساب ہوا	rache-base hue lamhoñ se jab hisāb huā
گئے دنوں کی رتوں کا زیاں ثواب ہوا	ga.e dinoñ kī rutoñ kā ziyāñ savāb huā
گزر گیا تو پس موج بے کناری تھی	guzar gayā to pas-e-mauj be-kanārī thī
ٹھہر گیا تو وہ دریا مجھے سراب ہوا	Thahar gayā to vo dariyā mujhe sarāb huā
سپردگی کے تقاضے کہاں کہاں سے پڑھوں	supurdagī ke taqāze kahāñ kahāñ se paḌhūñ
ہنر کے باب میں پیکر ترا کتاب ہوا	hunar ke baab meñ paikar tirā kitāb huā
ہر آرزو مری آنکھوں کی روشنی ٹھہری	har aarzū mirī āñkhoñ kī raushnī Thahrī
چراغ سوچ میں گم ہیں یہ کیا عذاب ہوا	charāġh soch meñ gum haiñ ye kyā azaab huā
کچھ اجنبی سے لگے آشنا دریچے بھی	kuchh ajnabī se lage āshnā darīche bhī
کرن کرن جو اجالوں کا احتساب ہوا	kiran kiran jo ujāloñ kā ehtisāb huā
وہ یخ مزاج رہا فاصلوں کے رشتوں سے	vo yaḳh-mizāj rahā fāsloñ ke rishtoñ se
مگر گلے سے لگایا تو آب آب ہوا	magar gale se lagāyā to aab aab huā
وہ پیڑ جس کے تلے روح گنگناتی تھی	vo peḌ jis ke tale ruuh gungunātī thī
اسی کی چھاؤں سے اب مجھ کو اجتناب ہوا	usī kī chhāñv se ab mujh ko ijtināb huā
ان آندھیوں میں کسے مہلت قیام یہاں	in āñdhiyoñ meñ kise mohlat-e-qayām yahāñ
کہ ایک خیمۂ جاں تھا سو بے طناب ہوا	ki ek ḳhema-e-jāñ thā so be-tanāb huā
صلیب سنگ ہو یا پیرہن کے رنگ نصیرؔ	salīb-e-sañg ho yā pairahan ke rañg 'nasīr'
ہمارے نام سے کیا کیا نہ انتساب ہوا	hamāre naam se kyā kyā na intisāb huā
صبا کا نرم سا جھونکا بھی تازیانہ ہوا	sabā kā narm sā jhoñkā bhī tāziyāna huā
یہ وار مجھ پہ ہوا بھی تو غائبانہ ہوا	ye vaar mujh pe huā bhī to ġhā.ebāna huā
اسی نے مجھ پہ اٹھائے ہیں سنگ جس کے لیے	usī ne mujh pe uThā.e haiñ sañg jis ke liye
میں پاش پاش ہوا گھر نگار خانہ ہوا	maiñ paash paash huā ghar nigār-ḳhāna huā
جھلس رہا تھا بدن گرمئ نفس سے مگر	jhulas rahā thā badan garmi-e-nafas se magar
ترے خیال کا خورشید شامیانہ ہوا	tire ḳhayāl kā ḳhurshīd shāmiyāna huā
خود اپنے ہجر کی خواہش مجھے عزیز رہی	ḳhud apne hijr kī ḳhvāhish mujhe aziiz rahī
یہ تیرے وصل کا قصہ تو اک بہانہ ہوا	ye tere vasl kā qissa to ik bahāna huā
خدا کی سرد مزاجی سما گئی مجھ میں	ḳhudā kī sard-mizājī samā ga.ī mujh meñ
مری تلاش کا سودا پیمبرانہ ہوا	mirī talāsh kā saudā payambarāna huā
میں اک شجر کی طرح رہگزر میں ٹھہرا ہوں	maiñ ik shajar kī tarah rah-guzar meñ Thahrā huuñ
تھکن اتار کے تو کس طرف روانہ ہوا	thakan utaar ke tū kis taraf ravāna huā
وہ شخص جس کے لیے شعر کہہ رہا ہوں نصیرؔ	vo shaḳhs jis ke liye sher kah rahā huuñ 'nasīr'
غزل سنائے ہوئے اس کو اک زمانہ ہوا	ġhazal sunā.e hue us ko ik zamāna huā
کوئی آواز نہ آہٹ نہ خیال ایسے میں	koī āvāz na aahaT na ḳhayāl aise meñ
رات مہکی ہے مگر جی ہے نڈھال ایسے میں	raat mahkī hai magar jī hai niDhāl aise meñ
میرے اطراف تو گرتی ہوئی دیواریں ہیں	mere atrāf to girtī huī dīvāreñ haiñ
سایۂ عمر رواں مجھ کو سنبھال ایسے میں	sāya-e-umr-e-ravāñ mujh ko sambhāl aise meñ
جب بھی چڑھتے ہوئے دریا میں سفینہ اترا	jab bhī chaḌhte hue dariyā meñ safīna utrā
یاد آیا ترے لہجے کا کمال ایسے میں	yaad aayā tire lahje kā kamāl aise meñ
آنکھ کھلتی ہے تو سب خواب بکھر جاتے ہیں	aañkh khultī hai to sab ḳhvāb bikhar jaate haiñ
سوچتا ہوں کہ بچھا دوں کوئی جال ایسے میں	sochtā huuñ ki bichhā duuñ koī jaal aise meñ
مدتوں بعد اگر سامنے آئے ہم تم	muddatoñ ba.ad agar sāmne aa.e ham tum
دھندلے دھندلے سے ملیں گے خد و خال ایسے میں	dhuñdle dhuñdle se mileñge ḳhad-o-ḳhāl aise meñ
ہجر کے پھول میں ہے درد کی باسی خوشبو	hijr ke phuul meñ hai dard kī baasī ḳhushbū
موسم وصل کوئی تازہ ملال ایسے میں	mausam-e-vasl koī taaza malāl aise meñ
دیکھ لیتے ہیں اب اس بام کو آتے جاتے	dekh lete haiñ ab us baam ko aate jaate
یہ بھی آزار چلا جائے گا جاتے جاتے	ye bhī āzār chalā jā.egā jaate jaate
دل کے سب نقش تھے ہاتھوں کی لکیروں جیسے	dil ke sab naqsh the hāthoñ kī lakīroñ jaise
نقش پا ہوتے تو ممکن تھا مٹاتے جاتے	naqsh-e-pā hote to mumkin thā miTāte jaate
تھی کبھی راہ جو ہمراہ گزرنے والی	thī kabhī raah jo ham-rāh guzarne vaalī
اب حذر ہوتا ہے اس راہ سے آتے جاتے	ab hazar hotā hai us raah se aate jaate
شہر بے مہر! کبھی ہم کو بھی مہلت دیتا	shahr-e-be-mehr! kabhī ham ko bhī mohlat detā
اک دیا ہم بھی کسی رخ سے جلاتے جاتے	ik diyā ham bhī kisī ruḳh se jalāte jaate
پارۂ ابر گریزاں تھے کہ موسم اپنے	pāra-e-abr-e-gurezāñ the ki mausam apne
دور بھی رہتے مگر پاس بھی آتے جاتے	duur bhī rahte magar paas bhī aate jaate
ہر گھڑی ایک جدا غم ہے جدائی اس کی	har ghaḌī ek judā ġham hai judā.ī us kī
غم کی میعاد بھی وہ لے گیا جاتے جاتے	ġham kī mī.ād bhī vo le gayā jaate jaate
اس کے کوچے میں بھی ہو، راہ سے بے راہ نصیرؔ	us ke kūche meñ bhī ho, raah se be-rāh 'nasīr'
اتنے آئے تھے تو آواز لگاتے جاتے	itne aa.e the to āvāz lagāte jaate
لائی پھر اک لغزش مستانہ تیرے شہر میں	laa.ī phir ik laġhzish-e-mastāna tere shahr meñ
پھر بنیں گی مسجدیں مے خانہ تیرے شہر میں	phir baneñgī masjideñ mai-ḳhāna tere shahr meñ
آج پھر ٹوٹیں گی تیرے گھر کی نازک کھڑکیاں	aaj phir TūTeñgī tere ghar kī nāzuk khiḌkiyāñ
آج پھر دیکھا گیا دیوانہ تیرے شہر میں	aaj phir dekhā gayā dīvāna tere shahr meñ
جرم ہے تیری گلی سے سر جھکا کر لوٹنا	jurm hai terī galī se sar jhukā kar lauTnā
کفر ہے پتھراؤ سے گھبرانا تیرے شہر میں	kufr hai pathrāv se ghabrānā tere shahr meñ
شاہ نامے لکھے ہیں کھنڈرات کی ہر اینٹ پر	shah-nāme likkhe haiñ khañDarāt kī har iiñT par
ہر جگہ ہے دفن اک افسانہ تیرے شہر میں	har jagah hai dafn ik afsāna tere shahr meñ
کچھ کنیزیں جو حریم ناز میں ہیں باریاب	kuchh kanīzeñ jo harīm-e-nāz meñ haiñ bāryāb
مانگتی ہیں جان و دل نذرانہ تیرے شہر میں	māñgtī haiñ jaan o dil nazrāna tere shahr meñ
ننگی سڑکوں پر بھٹک کر دیکھ جب مرتی ہے رات	nañgī saḌkoñ par bhaTak kar dekh jab martī hai raat
رینگتا ہے ہر طرف ویرانہ تیرے شہر میں	reñgtā hai har taraf vīrāna tere shahr meñ
کی ہے کوئی حسین خطا ہر خطا کے ساتھ	kī hai koī hasīn ḳhatā har ḳhatā ke saath
تھوڑا سا پیار بھی مجھے دے دو سزا کے ساتھ	thoḌā sā pyaar bhī mujhe de do sazā ke saath
گر ڈوبنا ہی اپنا مقدر ہے تو سنو	gar Dūbnā hī apnā muqaddar hai to suno
ڈوبیں گے ہم ضرور مگر ناخدا کے ساتھ	Dūbeñge ham zarūr magar nāḳhudā ke saath
منزل سے وہ بھی دور تھا اور ہم بھی دور تھے	manzil se vo bhī duur thā aur ham bhī duur the
ہم نے بھی دھول اڑائی بہت رہ نما کے ساتھ	ham ne bhī dhuul uḌaa.ī bahut rahnumā ke saath
رقص صبا کے جشن میں ہم تم بھی ناچتے	raqs-e-sabā ke jashn meñ ham tum bhī nāchte
اے کاش تم بھی آ گئے ہوتے صبا کے ساتھ	ai kaash tum bhī aa ga.e hote sabā ke saath
اکیسویں صدی کی طرف ہم چلے تو ہیں	ikkīsvīñ sadī kī taraf ham chale to haiñ
فتنے بھی جاگ اٹھے ہیں آواز پا کے ساتھ	fitne bhī jaag uTThe haiñ āvāz-e-pā ke saath
ایسا لگا غریبی کی ریکھا سے ہوں بلند	aisā lagā ġharībī kī rekhā se huuñ buland
پوچھا کسی نے حال کچھ ایسی ادا کے ساتھ	pūchhā kisī ne haal kuchh aisī adā ke saath
شور یوں ہی نہ پرندوں نے مچایا ہوگا	shor yūñhī na parindoñ ne machāyā hogā
کوئی جنگل کی طرف شہر سے آیا ہوگا	koī jañgal kī taraf shahr se aayā hogā
پیڑ کے کاٹنے والوں کو یہ معلوم تو تھا	peḌ ke kāTne vāloñ ko ye mālūm to thā
جسم جل جائیں گے جب سر پہ نہ سایہ ہوگا	jism jal jā.eñge jab sar pe na saaya hogā
بانیٔ جشن بہاراں نے یہ سوچا بھی نہیں	bānī-e-jashn-e-bahārāñ ne ye sochā bhī nahīñ
کس نے کانٹوں کو لہو اپنا پلایا ہوگا	kis ne kāñToñ ko lahū apnā pilāyā hogā
بجلی کے تار پہ بیٹھا ہوا ہنستا پنچھی	bijlī ke taar pe baiThā huā hañstā panchhī
سوچتا ہے کہ وہ جنگل تو پرایا ہوگا	sochtā hai ki vo jañgal to parāyā hogā
اپنے جنگل سے جو گھبرا کے اڑے تھے پیاسے	apne jañgal se jo ghabrā ke uḌe the pyāse
ہر سراب ان کو سمندر نظر آیا ہوگا	har sarāb un ko samundar nazar aayā hogā
سنا کرو مری جاں ان سے ان سے افسانے	sunā karo mirī jaañ in se un se afsāne
سب اجنبی ہیں یہاں کون کس کو پہچانے	sab ajnabī haiñ yahāñ kaun kis ko pahchāne
یہاں سے جلد گزر جاؤ قافلے والو	yahāñ se jald guzar jaao qāfile vaalo
ہیں میری پیاس کے پھونکے ہوئے یہ ویرانے	haiñ merī pyaas ke phūñke hue ye vīrāne
مرے جنون پرستش سے تنگ آ گئے لوگ	mire junūn-e-parastish se tañg aa ga.e log
سنا ہے بند کیے جا رہے ہیں بت خانے	sunā hai band kiye jā rahe haiñ but-ḳhāne
جہاں سے پچھلے پہر کوئی تشنہ کام اٹھا	jahāñ se pichhle pahar koī tishna-kām uThā
وہیں پہ توڑے ہیں یاروں نے آج پیمانے	vahīñ pe toḌe haiñ yāroñ ne aaj paimāne
بہار آئے تو میرا سلام کہہ دینا	bahār aa.e to merā salām kah denā
مجھے تو آج طلب کر لیا ہے صحرا نے	mujhe to aaj talab kar liyā hai sahrā ne
ہوا ہے حکم کہ کیفیؔ کو سنگسار کرو	huā hai hukm ki 'kaifī' ko sañgsār karo
مسیح بیٹھے ہیں چھپ کے کہاں خدا جانے	masīh baiThe haiñ chhup ke kahāñ ḳhudā jaane
تم اتنا جو مسکرا رہے ہو	tum itnā jo muskurā rahe ho
کیا غم ہے جس کو چھپا رہے ہو	kyā ġham hai jis ko chhupā rahe ho
آنکھوں میں نمی ہنسی لبوں پر	āñkhoñ meñ namī hañsī laboñ par
کیا حال ہے کیا دکھا رہے ہو	kyā haal hai kyā dikhā rahe ho
بن جائیں گے زہر پیتے پیتے	ban jā.eñge zahr piite piite
یہ اشک جو پیتے جا رہے ہو	ye ashk jo piite jā rahe ho
جن زخموں کو وقت بھر چلا ہے	jin zaḳhmoñ ko vaqt bhar chalā hai
تم کیوں انہیں چھیڑے جا رہے ہو	tum kyuuñ unheñ chheḌe jā rahe ho
ریکھاؤں کا کھیل ہے مقدر	rekhāoñ kā khel hai muqaddar
ریکھاؤں سے مات کھا رہے ہو	rekhāoñ se maat khā rahe ho
پتھر کے خدا وہاں بھی پائے	patthar ke ḳhudā vahāñ bhī paa.e
ہم چاند سے آج لوٹ آئے	ham chāñd se aaj lauT aa.e
دیواریں تو ہر طرف کھڑی ہیں	dīvāreñ to har taraf khaḌī haiñ
کیا ہو گئے مہربان سائے	kyā ho ga.e mehrbān saa.e
جنگل کی ہوائیں آ رہی ہیں	jañgal kī havā.eñ aa rahī haiñ
کاغذ کا یہ شہر اڑ نہ جائے	kāġhaz kā ye shahr uḌ na jaa.e
لیلیٰ نے نیا جنم لیا ہے	lailā ne nayā janam liyā hai
ہے قیس کوئی جو دل لگائے	hai qais koī jo dil lagā.e
ہے آج زمیں کا غسل صحت	hai aaj zamīñ kā ġhusl-e-sehhat
جس دل میں ہو جتنا خون لائے	jis dil meñ ho jitnā ḳhuun laa.e
صحرا صحرا لہو کے خیمے	sahrā sahrā lahū ke ḳheme
پھر پیاسے لب فرات آئے	phir pyāse lab-e-furāt aa.e
میں ڈھونڈتا ہوں جسے وہ جہاں نہیں ملتا	maiñ DhūñDtā huuñ jise vo jahāñ nahīñ miltā
نئی زمین نیا آسماں نہیں ملتا	na.ī zamīn nayā āsmāñ nahīñ miltā
نئی زمین نیا آسماں بھی مل جائے	na.ī zamīn nayā āsmāñ bhī mil jaa.e
نئے بشر کا کہیں کچھ نشاں نہیں ملتا	na.e bashar kā kahīñ kuchh nishāñ nahīñ miltā
وہ تیغ مل گئی جس سے ہوا ہے قتل مرا	vo teġh mil ga.ī jis se huā hai qatl mirā
کسی کے ہاتھ کا اس پر نشاں نہیں ملتا	kisī ke haath kā us par nishāñ nahīñ miltā
وہ میرا گاؤں ہے وہ میرے گاؤں کے چولھے	vo merā gaañv hai vo mere gaañv ke chūlhe
کہ جن میں شعلے تو شعلے دھواں نہیں ملتا	ki jin meñ shole to shole dhuāñ nahīñ miltā
جو اک خدا نہیں ملتا تو اتنا ماتم کیوں	jo ik ḳhudā nahīñ miltā to itnā mātam kyuuñ
یہاں تو کوئی مرا ہم زباں نہیں ملتا	yahāñ to koī mirā ham-zabāñ nahīñ miltā
کھڑا ہوں کب سے میں چہروں کے ایک جنگل میں	khaḌā huuñ kab se maiñ chehroñ ke ek jañgal meñ
تمہارے چہرے کا کچھ بھی یہاں نہیں ملتا	tumhāre chehre kā kuchh bhī yahāñ nahīñ miltā
وہ بھی سراہنے لگے ارباب فن کے بعد	vo bhī sarāhne lage arbāb-e-fan ke ba.ad
داد سخن ملی مجھے ترک سخن کے بعد	dād-e-suḳhan milī mujhe tark-e-suḳhan ke ba.ad
دیوانہ وار چاند سے آگے نکل گئے	dīvāna-vār chāñd se aage nikal ga.e
ٹھہرا نہ دل کہیں بھی تری انجمن کے بعد	Thahrā na dil kahīñ bhī tirī anjuman ke ba.ad
ہونٹوں کو سی کے دیکھیے پچھتائیے گا آپ	hoñToñ ko sī ke dekhiye pachhtā.iyegā aap
ہنگامے جاگ اٹھتے ہیں اکثر گھٹن کے بعد	hañgāme jaag uThte haiñ aksar ghuTan ke ba.ad
غربت کی ٹھنڈی چھاؤں میں یاد آئی اس کی دھوپ	ġhurbat kī ThanDī chhāñv meñ yaad aa.ī us kī dhuup
قدر وطن ہوئی ہمیں ترک وطن کے بعد	qadr-e-vatan huī hameñ tark-e-vatan ke ba.ad
اعلان حق میں خطرۂ دار و رسن تو ہے	elān-e-haq meñ ḳhatra-e-dār-o-rasan to hai
لیکن سوال یہ ہے کہ دار و رسن کے بعد	lekin savāl ye hai ki dār-o-rasan ke ba.ad
انساں کی خواہشوں کی کوئی انتہا نہیں	insāñ kī ḳhvāhishoñ kī koī intihā nahīñ
دو گز زمیں بھی چاہئے دو گز کفن کے بعد	do gaz zamīñ bhī chāhiye do gaz kafan ke ba.ad
ہاتھ آ کر لگا گیا کوئی	haath aa kar lagā gayā koī
میرا چھپر اٹھا گیا کوئی	merā chhappar uThā gayā koī
لگ گیا اک مشین میں میں بھی	lag gayā ik mashīn meñ maiñ bhī
شہر میں لے کے آ گیا کوئی	shahr meñ le ke aa gayā koī
میں کھڑا تھا کہ پیٹھ پر میری	maiñ khaḌā thā ki piiTh par merī
اشتہار اک لگا گیا کوئی	ishtihār ik lagā gayā koī
یہ صدی دھوپ کو ترستی ہے	ye sadī dhuup ko tarastī hai
جیسے سورج کو کھا گیا کوئی	jaise sūraj ko khā gayā koī
ایسی مہنگائی ہے کہ چہرہ بھی	aisī mahñgā.ī hai ki chehra bhī
بیچ کے اپنا کھا گیا کوئی	bech ke apnā khā gayā koī
اب وہ ارمان ہیں نہ وہ سپنے	ab vo armān haiñ na vo sapne
سب کبوتر اڑا گیا کوئی	sab kabūtar uḌā gayā koī
وہ گئے جب سے ایسا لگتا ہے	vo ga.e jab se aisā lagtā hai
چھوٹا موٹا خدا گیا کوئی	chhoTā moTā ḳhudā gayā koī
میرا بچپن بھی ساتھ لے آیا	merā bachpan bhī saath le aayā
گاؤں سے جب بھی آ گیا کوئی	gaañv se jab bhī aa gayā koī
آج سوچا تو آنسو بھر آئے	aaj sochā to aañsū bhar aa.e
مدتیں ہو گئیں مسکرائے	muddateñ ho ga.iiñ muskurā.e
ہر قدم پر ادھر مڑ کے دیکھا	har qadam par udhar muḌ ke dekhā
ان کی محفل سے ہم اٹھ تو آئے	un kī mahfil se ham uTh to aa.e
رہ گئی زندگی درد بن کے	rah ga.ī zindagī dard ban ke
درد دل میں چھپائے چھپائے	dard dil meñ chhupā.e chhupā.e
دل کی نازک رگیں ٹوٹتی ہیں	dil kī nāzuk rageñ TūTtī haiñ
یاد اتنا بھی کوئی نہ آئے	yaad itnā bhī koī na aa.e
کہیں سے لوٹ کے ہم لڑکھڑائے ہیں کیا کیا	kahīñ se lauT ke ham laḌkhaḌā.e haiñ kyā kyā
ستارے زیر قدم رات آئے ہیں کیا کیا	sitāre zer-e-qadam raat aa.e haiñ kyā kyā
نشیب ہستی سے افسوس ہم ابھر نہ سکے	nasheb-e-hastī se afsos ham ubhar na sake
فراز دار سے پیغام آئے ہیں کیا کیا	farāz-e-dār se paiġhām aa.e haiñ kyā kyā
جب اس نے ہار کے خنجر زمیں پہ پھینک دیا	jab us ne haar ke ḳhanjar zamīñ pe pheñk diyā
تمام زخم جگر مسکرائے ہیں کیا کیا	tamām zaḳhm-e-jigar muskurā.e haiñ kyā kyā
چھٹا جہاں سے اس آواز کا گھنا بادل	chhaTā jahāñ se us āvāz kā ghanā bādal
وہیں سے دھوپ نے تلوے جلائے ہیں کیا کیا	vahīñ se dhuup ne talve jalā.e haiñ kyā kyā
اٹھا کے سر مجھے اتنا تو دیکھ لینے دے	uThā ke sar mujhe itnā to dekh lene de
کہ قتل گاہ میں دیوانے آئے ہیں کیا کیا	ki qatl-gāh meñ dīvāne aa.e haiñ kyā kyā
کہیں اندھیرے سے مانوس ہو نہ جائے ادب	kahīñ añdhere se mānūs ho na jaa.e adab
چراغ تیز ہوا نے بجھائے ہیں کیا کیا	charāġh tez havā ne bujhā.e haiñ kyā kyā
کیا جانے کس کی پیاس بجھانے کدھر گئیں	kyā jaane kis kī pyaas bujhāne kidhar ga.iiñ
اس سر پہ جھوم کے جو گھٹائیں گزر گئیں	is sar pe jhuum ke jo ghaTā.eñ guzar ga.iiñ
دیوانہ پوچھتا ہے یہ لہروں سے بار بار	dīvāna pūchhtā hai ye lahroñ se baar baar
کچھ بستیاں یہاں تھیں بتاؤ کدھر گئیں	kuchh bastiyāñ yahāñ thiiñ batāo kidhar ga.iiñ
اب جس طرف سے چاہے گزر جائے کارواں	ab jis taraf se chāhe guzar jaa.e kārvāñ
ویرانیاں تو سب مرے دل میں اتر گئیں	vīrāniyāñ to sab mire dil meñ utar ga.iiñ
پیمانہ ٹوٹنے کا کوئی غم نہیں مجھے	paimāna TūTne kā koī ġham nahīñ mujhe
غم ہے تو یہ کہ چاندنی راتیں بکھر گئیں	ġham hai to ye ki chāñdnī rāteñ bikhar ga.iiñ
پایا بھی ان کو کھو بھی دیا چپ بھی ہو رہے	paayā bhī un ko kho bhī diyā chup bhī ho rahe
اک مختصر سی رات میں صدیاں گزر گئیں	ik muḳhtasar sī raat meñ sadiyāñ guzar ga.iiñ
جو وہ مرے نہ رہے میں بھی کب کسی کا رہا	jo vo mire na rahe maiñ bhī kab kisī kā rahā
بچھڑ کے ان سے سلیقہ نہ زندگی کا رہا	bichhaḌ ke un se salīqa na zindagī kā rahā
لبوں سے اڑ گیا جگنو کی طرح نام اس کا	laboñ se uḌ gayā jugnū kī tarah naam us kā
سہارا اب مرے گھر میں نہ روشنی کا رہا	sahārā ab mire ghar meñ na raushnī kā rahā
گزرنے کو تو ہزاروں ہی قافلے گزرے	guzarne ko to hazāroñ hī qāfile guzre
زمیں پہ نقش قدم بس کسی کسی کا رہا	zamīñ pe naqsh-e-qadam bas kisī kisī kā rahā
اتنا تو زندگی میں کسی کے خلل پڑے	itnā to zindagī meñ kisī ke ḳhalal paḌe
ہنسنے سے ہو سکون نہ رونے سے کل پڑے	hañsne se ho sukūn na rone se kal paḌe
جس طرح ہنس رہا ہوں میں پی پی کے گرم اشک	jis tarah hañs rahā huuñ maiñ pī pī ke garm ashk
یوں دوسرا ہنسے تو کلیجہ نکل پڑے	yuuñ dūsrā hañse to kaleja nikal paḌe
اک تم کہ تم کو فکر نشیب و فراز ہے	ik tum ki tum ko fikr-e-nasheb-o-farāz hai
اک ہم کہ چل پڑے تو بہرحال چل پڑے	ik ham ki chal paḌe to bahar-hāl chal paḌe
ساقی سبھی کو ہے غم تشنہ لبی مگر	saaqī sabhī ko hai ġham-e-tishna-labī magar
مے ہے اسی کی نام پہ جس کے ابل پڑے	mai hai usī kī naam pe jis ke ubal paḌe
مدت کے بعد اس نے جو کی لطف کی نگاہ	muddat ke ba.ad us ne jo kī lutf kī nigāh
جی خوش تو ہو گیا مگر آنسو نکل پڑے	jī ḳhush to ho gayā magar aañsū nikal paḌe
جھکی جھکی سی نظر بے قرار ہے کہ نہیں	jhukī jhukī sī nazar be-qarār hai ki nahīñ
دبا دبا سا سہی دل میں پیار ہے کہ نہیں	dabā dabā sā sahī dil meñ pyaar hai ki nahīñ
تو اپنے دل کی جواں دھڑکنوں کو گن کے بتا	tū apne dil kī javāñ dhaḌkanoñ ko gin ke batā
مری طرح ترا دل بے قرار ہے کہ نہیں	mirī tarah tirā dil be-qarār hai ki nahīñ
وہ پل کہ جس میں محبت جوان ہوتی ہے	vo pal ki jis meñ mohabbat javān hotī hai
اس ایک پل کا تجھے انتظار ہے کہ نہیں	us ek pal kā tujhe intizār hai ki nahīñ
تری امید پہ ٹھکرا رہا ہوں دنیا کو	tirī umiid pe Thukrā rahā huuñ duniyā ko
تجھے بھی اپنے پہ یہ اعتبار ہے کہ نہیں	tujhe bhī apne pe ye e'tibār hai ki nahīñ
خار و خس تو اٹھیں راستہ تو چلے	ḳhār-o-ḳhas to uTheñ rāsta to chale
میں اگر تھک گیا قافلہ تو چلے	maiñ agar thak gayā qāfila to chale
چاند سورج بزرگوں کے نقش قدم	chāñd sūraj buzurgoñ ke naqsh-e-qadam
خیر بجھنے دو ان کو ہوا تو چلے	ḳhair bujhne do un ko havā to chale
حاکم شہر یہ بھی کوئی شہر ہے	hākim-e-shahr ye bhī koī shahr hai
مسجدیں بند ہیں مے کدہ تو چلے	masjideñ band haiñ mai-kada to chale
اس کو مذہب کہو یا سیاست کہو	us ko maz.hab kaho yā siyāsat kaho
خودکشی کا ہنر تم سکھا تو چلے	ḳhud-kushī kā hunar tum sikhā to chale
اتنی لاشیں میں کیسے اٹھا پاؤں گا	itnī lāsheñ maiñ kaise uThā pā.ūñgā
آپ اینٹوں کی حرمت بچا تو چلے	aap īñToñ kī hurmat bachā to chale
بیلچے لاؤ کھولو زمیں کی تہیں	belche laao kholo zamīñ kī taheñ
میں کہاں دفن ہوں کچھ پتا تو چلے	maiñ kahāñ dafn huuñ kuchh patā to chale
دن کچھ ایسے گزارتا ہے کوئی	din kuchh aise guzārtā hai koī
جیسے احساں اتارتا ہے کوئی	jaise ehsāñ utārtā hai koī
دل میں کچھ یوں سنبھالتا ہوں غم	dil meñ kuchh yuuñ sambhāltā huuñ ġham
جیسے زیور سنبھالتا ہے کوئی	jaise zevar sambhāltā hai koī
آئنہ دیکھ کر تسلی ہوئی	aa.ina dekh kar tasallī huī
ہم کو اس گھر میں جانتا ہے کوئی	ham ko is ghar meñ jāntā hai koī
پیڑ پر پک گیا ہے پھل شاید	peḌ par pak gayā hai phal shāyad
پھر سے پتھر اچھالتا ہے کوئی	phir se patthar uchhāltā hai koī
دیر سے گونجتے ہیں سناٹے	der se gūñjte haiñ sannāTe
جیسے ہم کو پکارتا ہے کوئی	jaise ham ko pukārtā hai koī
کہیں تو گرد اڑے یا کہیں غبار دکھے	kahīñ to gard uḌe yā kahīñ ġhubār dikhe
کہیں سے آتا ہوا کوئی شہسوار دکھے	kahīñ se aatā huā koī shahsavār dikhe
خفا تھی شاخ سے شاید کہ جب ہوا گزری	ḳhafā thī shāḳh se shāyad ki jab havā guzrī
زمیں پہ گرتے ہوئے پھول بے شمار دکھے	zamīñ pe girte hue phuul be-shumār dikhe
رواں ہیں پھر بھی رکے ہیں وہیں پہ صدیوں سے	ravāñ haiñ phir bhī ruke haiñ vahīñ pe sadiyoñ se
بڑے اداس لگے جب بھی آبشار دکھے	baḌe udaas lage jab bhī ābshār dikhe
کبھی تو چونک کے دیکھے کوئی ہماری طرف	kabhī to chauñk ke dekhe koī hamārī taraf
کسی کی آنکھ میں ہم کو بھی انتظار دکھے	kisī kī aañkh meñ ham ko bhī intizār dikhe
کوئی طلسمی صفت تھی جو اس ہجوم میں وہ	koī tilismī sifat thī jo is hujūm meñ vo
ہوئے جو آنکھ سے اوجھل تو بار بار دکھے	hue jo aañkh se ojhal to baar baar dikhe
کھلی کتاب کے صفحے الٹتے رہتے ہیں	khulī kitāb ke safhe ulaTte rahte haiñ
ہوا چلے نہ چلے دن پلٹتے رہتے ہیں	havā chale na chale din palaTte rahte haiñ
بس ایک وحشت منزل ہے اور کچھ بھی نہیں	bas ek vahshat-e-manzil hai aur kuchh bhī nahīñ
کہ چند سیڑھیاں چڑھتے اترتے رہتے ہیں	ki chand sīḌhiyāñ chaḌhte utarte rahte haiñ
مجھے تو روز کسوٹی پہ درد کستا ہے	mujhe to roz kasauTī pe dard kastā hai
کہ جاں سے جسم کے بخیے ادھڑتے رہتے ہیں	ki jaañ se jism ke baḳhiye udhaḌte rahte haiñ
کبھی رکا نہیں کوئی مقام صحرا میں	kabhī rukā nahīñ koī maqām-e-sahrā meñ
کہ ٹیلے پاؤں تلے سے سرکتے رہتے ہیں	ki Tiile pāñv-tale se sarakte rahte haiñ
یہ روٹیاں ہیں یہ سکے ہیں اور دائرے ہیں	ye roTiyāñ haiñ ye sikke haiñ aur dā.ere haiñ
یہ ایک دوجے کو دن بھر پکڑتے رہتے ہیں	ye ek duuje ko din bhar pakaḌte rahte haiñ
بھرے ہیں رات کے ریزے کچھ ایسے آنکھوں میں	bhare haiñ raat ke reze kuchh aise āñkhoñ meñ
اجالا ہو تو ہم آنکھیں جھپکتے رہتے ہیں	ujālā ho to ham āñkheñ jhapakte rahte haiñ
کوئی اٹکا ہوا ہے پل شاید	koī aTkā huā hai pal shāyad
وقت میں پڑ گیا ہے بل شاید	vaqt meñ paḌ gayā hai bal shāyad
لب پہ آئی مری غزل شاید	lab pe aa.ī mirī ġhazal shāyad
وہ اکیلے ہیں آج کل شاید	vo akele haiñ āj-kal shāyad
دل اگر ہے تو درد بھی ہوگا	dil agar hai to dard bhī hogā
اس کا کوئی نہیں ہے حل شاید	is kā koī nahīñ hai hal shāyad
جانتے ہیں ثواب رحم و کرم	jānte haiñ savāb-e-rahm-o-karam
ان سے ہوتا نہیں عمل شاید	un se hotā nahīñ amal shāyad
آ رہی ہے جو چاپ قدموں کی	aa rahī hai jo chaap qadmoñ kī
کھل رہے ہیں کہیں کنول شاید	khil rahe haiñ kahīñ kañval shāyad
راکھ کو بھی کرید کر دیکھو	raakh ko bhī kured kar dekho
ابھی جلتا ہو کوئی پل شاید	abhī jaltā ho koī pal shāyad
چاند ڈوبے تو چاند ہی نکلے	chāñd Duube to chāñd hī nikle
آپ کے پاس ہوگا حل شاید	aap ke paas hogā hal shāyad
رکے رکے سے قدم رک کے بار بار چلے	ruke ruke se qadam ruk ke baar baar chale
قرار دے کے ترے در سے بے قرار چلے	qarār de ke tire dar se be-qarār chale
اٹھائے پھرتے تھے احسان جسم کا جاں پر	uThā.e phirte the ehsān jism kā jaañ par
چلے جہاں سے تو یہ پیرہن اتار چلے	chale jahāñ se to ye pairahan utaar chale
نہ جانے کون سی مٹی وطن کی مٹی تھی	na jaane kaun sī miTTī vatan kī miTTī thī
نظر میں دھول جگر میں لیے غبار چلے	nazar meñ dhuul jigar meñ liye ġhubār chale
سحر نہ آئی کئی بار نیند سے جاگے	sahar na aa.ī ka.ī baar niiñd se jaage
تھی رات رات کی یہ زندگی گزار چلے	thī raat raat kī ye zindagī guzār chale
ملی ہے شمع سے یہ رسم عاشقی ہم کو	milī hai sham.a se ye rasm-e-āshiqī ham ko
گناہ ہاتھ پہ لے کر گناہ گار چلے	gunāh haath pe le kar gunāhgār chale
تجھ کو دیکھا ہے جو دریا نے ادھر آتے ہوئے	tujh ko dekhā hai jo dariyā ne idhar aate hue
کچھ بھنور ڈوب گئے پانی میں چکراتے ہوئے	kuchh bhañvar Duub ga.e paanī meñ chakrāte hue
ہم نے تو رات کو دانتوں سے پکڑ کر رکھا	ham ne to raat ko dāñtoñ se pakaḌ kar rakkhā
چھینا جھپٹی میں افق کھلتا گیا جاتے ہوئے	chhīnā-jhapTī meñ ufuq khultā gayā jaate hue
میں نہ ہوں گا تو خزاں کیسے کٹے گی تیری	maiñ na hūñgā to ḳhizāñ kaise kaTegī terī
شوخ پتے نے کہا شاخ سے مرجھاتے ہوئے	shoḳh patte ne kahā shāḳh se murjhāte hue
حسرتیں اپنی بلکتیں نہ یتیموں کی طرح	hasrateñ apnī bilaktīñ na yatīmoñ kī tarah
ہم کو آواز ہی دے لیتے ذرا جاتے ہوئے	ham ko āvāz hī de lete zarā jaate hue
سی لیے ہونٹ وہ پاکیزہ نگاہیں سن کر	sī liye hoñT vo pākīza nigāheñ sun kar
میلی ہو جاتی ہے آواز بھی دہراتے ہوئے	mailī ho jaatī hai āvāz bhī dohrāte hue
بیتے رشتے تلاش کرتی ہے	biite rishte talāsh kartī hai
خوشبو غنچے تلاش کرتی ہے	ḳhushbū ġhunche talāsh kartī hai
جب گزرتی ہے اس گلی سے صبا	jab guzartī hai us galī se sabā
خط کے پرزے تلاش کرتی ہے	ḳhat ke purze talāsh kartī hai
اپنے ماضی کی جستجو میں بہار	apne maazī kī justujū meñ bahār
پیلے پتے تلاش کرتی ہے	piile patte talāsh kartī hai
ایک امید بار بار آ کر	ek ummīd baar baar aa kar
اپنے ٹکڑے تلاش کرتی ہے	apne TukḌe talāsh kartī hai
بوڑھی پگڈنڈی شہر تک آ کر	būḌhī pagDanDī shahr tak aa kar
اپنے بیٹے تلاش کرتی ہے	apne beTe talāsh kartī hai
گلوں کو سننا ذرا تم صدائیں بھیجی ہیں	guloñ ko sunñā zarā tum sadā.eñ bhejī haiñ
گلوں کے ہاتھ بہت سی دعائیں بھیجی ہیں	guloñ ke haath bahut sī duā.eñ bhejī haiñ
جو آفتاب کبھی بھی غروب ہوتا نہیں	jo āftāb kabhī bhī ġhurūb hotā nahīñ
ہمارا دل ہے اسی کی شعاعیں بھیجی ہیں	hamārā dil hai usī kī shuā.eñ bhejī haiñ
اگر جلائے تمہیں بھی شفا ملے شاید	agar jalā.e tumheñ bhī shifā mile shāyad
اک ایسے درد کی تم کو شعاعیں بھیجی ہیں	ik aise dard kī tum ko shuā.eñ bhejī haiñ
تمہاری خشک سی آنکھیں بھلی نہیں لگتیں	tumhārī ḳhushk sī āñkheñ bhalī nahīñ lagtīñ
وہ ساری چیزیں جو تم کو رلائیں، بھیجی ہیں	vo saarī chīzeñ jo tum ko rulā.eñ, bhejī haiñ
سیاہ رنگ چمکتی ہوئی کناری ہے	siyāh rañg chamaktī huī kanārī hai
پہن لو اچھی لگیں گی گھٹائیں بھیجی ہیں	pahan lo achchhī lageñgī ghaTā.eñ bhejī haiñ
تمہارے خواب سے ہر شب لپٹ کے سوتے ہیں	tumhāre ḳhvāb se har shab lipaT ke sote haiñ
سزائیں بھیج دو ہم نے خطائیں بھیجی ہیں	sazā.eñ bhej do ham ne ḳhatā.eñ bhejī haiñ
اکیلا پتا ہوا میں بہت بلند اڑا	akelā pattā havā meñ bahut buland uḌā
زمیں سے پاؤں اٹھاؤ ہوائیں بھیجی ہیں	zamīñ se paañv uThāo havā.eñ bhejī haiñ
زندگی یوں ہوئی بسر تنہا	zindagī yuuñ huī basar tanhā
قافلہ ساتھ اور سفر تنہا	qāfila saath aur safar tanhā
اپنے سائے سے چونک جاتے ہیں	apne saa.e se chauñk jaate haiñ
عمر گزری ہے اس قدر تنہا	umr guzrī hai is qadar tanhā
رات بھر باتیں کرتے ہیں تارے	raat bhar bāteñ karte haiñ taare
رات کاٹے کوئی کدھر تنہا	raat kaaTe koī kidhar tanhā
ڈوبنے والے پار جا اترے	Dūbne vaale paar jā utre
نقش پا اپنے چھوڑ کر تنہا	naqsh-e-pā apne chhoḌ kar tanhā
دن گزرتا نہیں ہے لوگوں میں	din guzartā nahīñ hai logoñ meñ
رات ہوتی نہیں بسر تنہا	raat hotī nahīñ basar tanhā
ہم نے دروازے تک تو دیکھا تھا	ham ne darvāze tak to dekhā thā
پھر نہ جانے گئے کدھر تنہا	phir na jaane ga.e kidhar tanhā
پیڑ کے پتوں میں ہلچل ہے خبردار سے ہیں	peḌ ke pattoñ meñ halchal hai ḳhabar-dār se haiñ
شام سے تیز ہوا چلنے کے آثار سے ہیں	shaam se tez havā chalne ke āsār se haiñ
ناخدا دیکھ رہا ہے کہ میں گرداب میں ہوں	nāḳhudā dekh rahā hai ki maiñ girdāb meñ huuñ
اور جو پل پہ کھڑے لوگ ہیں اخبار سے ہیں	aur jo pul pe khaḌe log haiñ aḳhbār se haiñ
چڑھتے سیلاب میں ساحل نے تو منہ ڈھانپ لیا	chaḌhte sailāb meñ sāhil ne to muñh Dhāñp liyā
لوگ پانی کا کفن لینے کو تیار سے ہیں	log paanī kā kafan lene ko tayyār se haiñ
کل تواریخ میں دفنائے گئے تھے جو لوگ	kal tavārīḳh meñ dafnā.e ga.e the jo log
ان کے سائے ابھی دروازوں پہ بیدار سے ہیں	un ke saa.e abhī darvāzoñ pe bedār se haiñ
وقت کے تیر تو سینے پہ سنبھالے ہم نے	vaqt ke tiir to siine pe sambhāle ham ne
اور جو نیل پڑے ہیں تری گفتار سے ہیں	aur jo niil paḌe haiñ tirī guftār se haiñ
روح سے چھیلے ہوئے جسم جہاں بکتے ہیں	ruuh se chhīle hue jism jahāñ bikte haiñ
ہم کو بھی بیچ دے ہم بھی اسی بازار سے ہیں	ham ko bhī bech de ham bhī usī bāzār se haiñ
جب سے وہ اہل سیاست میں ہوئے ہیں شامل	jab se vo ahl-e-siyāsat meñ hue haiñ shāmil
کچھ عدو کے ہیں تو کچھ میرے طرف دار سے ہیں	kuchh adū ke haiñ to kuchh mere taraf-dār se haiñ
ذکر آئے تو مرے لب سے دعائیں نکلیں	zikr aa.e to mire lab se duā.eñ nikleñ
شمع جلتی ہے تو لازم ہے شعاعیں نکلیں	sham.a jaltī hai to lāzim hai shuā.eñ nikleñ
وقت کی ضرب سے کٹ جاتے ہیں سب کے سینے	vaqt kī zarb se kaT jaate haiñ sab ke siine
چاند کا چھلکا اتر جائے تو قاشیں نکلیں	chāñd kā chhalkā utar jaa.e to qāsheñ nikleñ
دفن ہو جائیں کہ زرخیز زمیں لگتی ہے	dafn ho jaa.eñ ki zarḳhez zamīñ lagtī hai
کل اسی مٹی سے شاید مری شاخیں نکلیں	kal isī miTTī se shāyad mirī shāḳheñ nikleñ
چند امیدیں نچوڑی تھیں تو آہیں ٹپکیں	chand ummīdeñ nichoḌī thiiñ to aaheñ Tapkīñ
دل کو پگھلائیں تو ہو سکتا ہے سانسیں نکلیں	dil ko pighlā.eñ to ho saktā hai sāñseñ nikleñ
غار کے منہ پہ رکھا رہنے دو سنگ خورشید	ġhaar ke muñh pe rakhā rahne do sañg-e-ḳhurshīd
غار میں ہاتھ نہ ڈالو کہیں راتیں نکلیں	ġhaar meñ haath na Daalo kahīñ rāteñ nikleñ
ہوا کے سینگ نہ پکڑو کھدیڑ دیتی ہے	havā ke siiñg na pakḌo khadeḌ detī hai
زمیں سے پیڑوں کے ٹانکے ادھیڑ دیتی ہے	zamīñ se peḌoñ ke Tāñke udheḌ detī hai
میں چپ کراتا ہوں ہر شب امڈتی بارش کو	maiñ chup karātā huuñ har shab umaDtī bārish ko
مگر یہ روز گئی بات چھیڑ دیتی ہے	magar ye roz ga.ī baat chheḌ detī hai
زمیں سا دوسرا کوئی سخی کہاں ہوگا	zamīñ sā dūsrā koī saḳhī kahāñ hogā
ذرا سا بیج اٹھا لے تو پیڑ دیتی ہے	zarā sā biij uThā le to peḌ detī hai
رندھے گلے کی دعاؤں سے بھی نہیں کھلتا	ruñdhe gale kī duāoñ se bhī nahīñ khultā
در حیات جسے موت بھیڑ دیتی ہے	dar-e-hayāt jise maut bheḌ detī hai
مجھے اندھیرے میں بے شک بٹھا دیا ہوتا	mujhe añdhere meñ be-shak biThā diyā hotā
مگر چراغ کی صورت جلا دیا ہوتا	magar charāġh kī sūrat jalā diyā hotā
نہ روشنی کوئی آتی مرے تعاقب میں	na raushnī koī aatī mire ta.āqub meñ
جو اپنے آپ کو میں نے بجھا دیا ہوتا	jo apne-āp ko maiñ ne bujhā diyā hotā
یہ درد جسم کے یارب بہت شدید لگے	ye dard jism ke yā-rab bahut shadīd lage
مجھے صلیب پہ دو پل سلا دیا ہوتا	mujhe salīb pe do pal sulā diyā hotā
یہ شکر ہے کہ مرے پاس تیرا غم تو رہا	ye shukr hai ki mire paas terā ġham to rahā
وگرنہ زندگی نے تو رلا دیا ہوتا	vagarna zindagī ne to rulā diyā hotā
ایک پرواز دکھائی دی ہے	ek parvāz dikhā.ī dī hai
تیری آواز سنائی دی ہے	terī āvāz sunā.ī dī hai
صرف اک صفحہ پلٹ کر اس نے	sirf ik safha palaT kar us ne
ساری باتوں کی صفائی دی ہے	saarī bātoñ kī safā.ī dī hai
پھر وہیں لوٹ کے جانا ہوگا	phir vahīñ lauT ke jaanā hogā
یار نے کیسی رہائی دی ہے	yaar ne kaisī rihā.ī dī hai
جس کی آنکھوں میں کٹی تھیں صدیاں	jis kī āñkhoñ meñ kaTī thiiñ sadiyāñ
اس نے صدیوں کی جدائی دی ہے	us ne sadiyoñ kī judā.ī dī hai
زندگی پر بھی کوئی زور نہیں	zindagī par bhī koī zor nahīñ
دل نے ہر چیز پرائی دی ہے	dil ne har chiiz parā.ī dī hai
آگ میں کیا کیا جلا ہے شب بھر	aag meñ kyā kyā jalā hai shab bhar
کتنی خوش رنگ دکھائی دی ہے	kitnī ḳhush-rañg dikhā.ī dī hai
وہ خط کے پرزے اڑا رہا تھا	vo ḳhat ke purze uḌā rahā thā
ہواؤں کا رخ دکھا رہا تھا	havāoñ kā ruḳh dikhā rahā thā
بتاؤں کیسے وہ بہتا دریا	batā.ūñ kaise vo bahtā dariyā
جب آ رہا تھا تو جا رہا تھا	jab aa rahā thā to jā rahā thā
کچھ اور بھی ہو گیا نمایاں	kuchh aur bhī ho gayā numāyāñ
میں اپنا لکھا مٹا رہا تھا	maiñ apnā likkhā miTā rahā thā
دھواں دھواں ہو گئی تھیں آنکھیں	dhuāñ dhuāñ ho ga.ī thiiñ āñkheñ
چراغ کو جب بجھا رہا تھا	charāġh ko jab bujhā rahā thā
منڈیر سے جھک کے چاند کل بھی	muñDer se jhuk ke chāñd kal bhī
پڑوسیوں کو جگا رہا تھا	paḌosiyoñ ko jagā rahā thā
اسی کا ایماں بدل گیا ہے	usī kā īmāñ badal gayā hai
کبھی جو میرا خدا رہا تھا	kabhī jo merā ḳhudā rahā thā
وہ ایک دن ایک اجنبی کو	vo ek din ek ajnabī ko
مری کہانی سنا رہا تھا	mirī kahānī sunā rahā thā
وہ عمر کم کر رہا تھا میری	vo umr kam kar rahā thā merī
میں سال اپنے بڑھا رہا تھا	maiñ saal apne baḌhā rahā thā
خدا کی شاید رضا ہو اس میں	ḳhudā kī shāyad razā ho is meñ
تمہارا جو فیصلہ رہا تھا	tumhārā jo faisla rahā thā
گرم لاشیں گریں فصیلوں سے	garm lāsheñ girīñ fasīloñ se
آسماں بھر گیا ہے چیلوں سے	āsmāñ bhar gayā hai chīloñ se
سولی چڑھنے لگی ہے خاموشی	suulī chaḌhne lagī hai ḳhāmoshī
لوگ آئے ہیں سن کے میلوں سے	log aa.e haiñ sun ke mīloñ se
کان میں ایسے اتری سرگوشی	kaan meñ aise utrī sargoshī
برف پھسلی ہو جیسے ٹیلوں سے	barf phislī ho jaise Tīloñ se
گونج کر ایسے لوٹتی ہے صدا	guuñj kar aise lauTtī hai sadā
کوئی پوچھے ہزاروں میلوں سے	koī pūchhe hazāroñ mīloñ se
پیاس بھرتی رہی مرے اندر	pyaas bhartī rahī mire andar
آنکھ ہٹتی نہیں تھی جھیلوں سے	aañkh haTtī nahīñ thī jhīloñ se
لوگ کندھے بدل بدل کے چلے	log kañdhe badal badal ke chale
گھاٹ پہنچے بڑے وسیلوں سے	ghaaT pahuñche baḌe vasīloñ se
جب بھی یہ دل اداس ہوتا ہے	jab bhī ye dil udaas hotā hai
جانے کون آس پاس ہوتا ہے	jaane kaun ās-pās hotā hai
آنکھیں پہچانتی ہیں آنکھوں کو	āñkheñ pahchāntī haiñ āñkhoñ ko
درد چہرہ شناس ہوتا ہے	dard chehra-shanās hotā hai
گو برستی نہیں سدا آنکھیں	go barastī nahīñ sadā āñkheñ
ابر تو بارہ ماس ہوتا ہے	abr to bārah-mās hotā hai
چھال پیڑوں کی سخت ہے لیکن	chhāl peḌoñ kī saḳht hai lekin
نیچے ناخن کے ماس ہوتا ہے	nīche nāḳhun ke maas hotā hai
زخم کہتے ہیں دل کا گہنہ ہے	zaḳhm kahte haiñ dil kā gahna hai
درد دل کا لباس ہوتا ہے	dard dil kā libās hotā hai
ڈس ہی لیتا ہے سب کو عشق کبھی	Das hī letā hai sab ko ishq kabhī
سانپ موقع شناس ہوتا ہے	saañp mauqa.a-shanās hotā hai
صرف اتنا کرم کیا کیجے	sirf itnā karam kiyā kiije
آپ کو جتنا راس ہوتا ہے	aap ko jitnā raas hotā hai
آنکھوں میں جل رہا ہے پہ بجھتا نہیں دھواں	āñkhoñ meñ jal rahā hai pa bujhtā nahīñ dhuāñ
اٹھتا تو ہے گھٹا سا برستا نہیں دھواں	uThtā to hai ghaTā sā barastā nahīñ dhuāñ
پلکوں کے ڈھانپنے سے بھی رکتا نہیں دھواں	palkoñ ke Dhāñpne se bhī ruktā nahīñ dhuāñ
کتنی انڈیلیں آنکھیں پہ بجھتا نہیں دھواں	kitnī uñDelīñ āñkheñ pa bujhtā nahīñ dhuāñ
آنکھوں سے آنسوؤں کے مراسم پرانے ہیں	āñkhoñ se āñsuoñ ke marāsim purāne haiñ
مہماں یہ گھر میں آئیں تو چبھتا نہیں دھواں	mehmāñ ye ghar meñ aa.eñ to chubhtā nahīñ dhuāñ
چولھے نہیں جلائے کہ بستی ہی جل گئی	chūlhe nahīñ jalā.e ki bastī hī jal ga.ī
کچھ روز ہو گئے ہیں اب اٹھتا نہیں دھواں	kuchh roz ho ga.e haiñ ab uThtā nahīñ dhuāñ
کالی لکیریں کھینچ رہا ہے فضاؤں میں	kaalī lakīreñ khīñch rahā hai fazāoñ meñ
بورا گیا ہے منہ سے کیوں کھلتا نہیں دھواں	baurā gayā hai muñh se kyuuñ khultā nahīñ dhuāñ
آنکھوں کے پوچھنے سے لگا آگ کا پتہ	āñkhoñ ke pochhne se lagā aag kā pata
یوں چہرہ پھیر لینے سے چھپتا نہیں دھواں	yuuñ chehra pher lene se chhuptā nahīñ dhuāñ
چنگاری اک اٹک سی گئی میرے سینے میں	chiñgārī ik aTak sī ga.ī mere siine meñ
تھوڑا سا آ کے پھونک دو اڑتا نہیں دھواں	thoḌā sā aa ke phūñk do uḌtā nahīñ dhuāñ
اوس پڑی تھی رات بہت اور کہرہ تھا گرمائش پر	os paḌī thī raat bahut aur kohra thā garmā.ish par
سیلی سی خاموشی میں آواز سنی فرمائش پر	sailī sī ḳhāmoshī meñ āvāz sunī farmā.ish par
فاصلے ہیں بھی اور نہیں بھی ناپا تولا کچھ بھی نہیں	fāsle haiñ bhī aur nahīñ bhī naapā taulā kuchh bhī nahīñ
لوگ بضد رہتے ہیں پھر بھی رشتوں کی پیمائش پر	log ba-zid rahte haiñ phir bhī rishtoñ kī paimā.ish par
منہ موڑا اور دیکھا کتنی دور کھڑے تھے ہم دونوں	muñh moḌā aur dekhā kitnī duur khaḌe the ham donoñ
آپ لڑے تھے ہم سے بس اک کروٹ کی گنجائش پر	aap laḌe the ham se bas ik karvaT kī gunjā.ish par
کاغذ کا اک چاند لگا کر رات اندھیری کھڑکی پر	kāġhaz kā ik chāñd lagā kar raat añdherī khiḌkī par
دل میں کتنے خوش تھے اپنی فرقت کی آرائش پر	dil meñ kitne ḳhush the apnī furqat kī ārā.ish par
دل کا حجرہ کتنی بار اجڑا بھی اور بسایا بھی	dil kā hujra kitnī baar ujḌā bhī aur basāyā bhī
ساری عمر کہاں ٹھہرا ہے کوئی ایک رہائش پر	saarī umr kahāñ Thahrā hai koī ek rihā.ish par
دھوپ اور چھاؤں بانٹ کے تم نے آنگن میں دیوار چنی	dhuup aur chhāñv baañT ke tum ne āñgan meñ dīvār chunī
کیا اتنا آسان ہے زندہ رہنا اس آسائش پر	kyā itnā āsān hai zinda rahnā is āsā.ish par
شاید تین نجومی میری موت پہ آ کر پہنچیں گے	shāyad tiin nujūmī merī maut pe aa kar pahuñcheñge
ایسا ہی اک بار ہوا تھا عیسیٰ کی پیدائش پر	aisā hī ik baar huā thā iisā kī paidā.ish par
شام سے آج سانس بھاری ہے	shaam se aaj saañs bhārī hai
بے قراری سی بے قراری ہے	be-qarārī sī be-qarārī hai
آپ کے بعد ہر گھڑی ہم نے	aap ke ba.ad har ghaḌī ham ne
آپ کے ساتھ ہی گزاری ہے	aap ke saath hī guzārī hai
رات کو دے دو چاندنی کی ردا	raat ko de do chāñdnī kī ridā
دن کی چادر ابھی اتاری ہے	din kī chādar abhī utārī hai
شاخ پر کوئی قہقہہ تو کھلے	shāḳh par koī qahqaha to khile
کیسی چپ سی چمن میں طاری ہے	kaisī chup sī chaman meñ taarī hai
کل کا ہر واقعہ تمہارا تھا	kal kā har vāqi.a tumhārā thā
آج کی داستاں ہماری ہے	aaj kī dāstāñ hamārī hai
ایسا خاموش تو منظر نہ فنا کا ہوتا	aisā ḳhāmosh to manzar na fanā kā hotā
میری تصویر بھی گرتی تو چھناکا ہوتا	merī tasvīr bhī girtī to chhanākā hotā
یوں بھی اک بار تو ہوتا کہ سمندر بہتا	yuuñ bhī ik baar to hotā ki samundar bahtā
کوئی احساس تو دریا کی انا کا ہوتا	koī ehsās to dariyā kī anā kā hotā
سانس موسم کی بھی کچھ دیر کو چلنے لگتی	saañs mausam kī bhī kuchh der ko chalne lagtī
کوئی جھونکا تری پلکوں کی ہوا کا ہوتا	koī jhoñkā tirī palkoñ kī havā kā hotā
کانچ کے پار ترے ہاتھ نظر آتے ہیں	kāñch ke paar tire haath nazar aate haiñ
کاش خوشبو کی طرح رنگ حنا کا ہوتا	kaash ḳhushbū kī tarah rañg hinā kā hotā
کیوں مری شکل پہن لیتا ہے چھپنے کے لیے	kyuuñ mirī shakl pahan letā hai chhupne ke liye
ایک چہرہ کوئی اپنا بھی خدا کا ہوتا	ek chehra koī apnā bhī ḳhudā kā hotā
خوشبو جیسے لوگ ملے افسانے میں	ḳhushbū jaise log mile afsāne meñ
ایک پرانا خط کھولا انجانے میں	ek purānā ḳhat kholā anjāne meñ
شام کے سائے بالشتوں سے ناپے ہیں	shaam ke saa.e bālishtoñ se naape haiñ
چاند نے کتنی دیر لگا دی آنے میں	chāñd ne kitnī der lagā dī aane meñ
رات گزرتے شاید تھوڑا وقت لگے	raat guzarte shāyad thoḌā vaqt lage
دھوپ انڈیلو تھوڑی سی پیمانے میں	dhuup unDelo thoḌī sī paimāne meñ
جانے کس کا ذکر ہے اس افسانے میں	jaane kis kā zikr hai is afsāne meñ
درد مزے لیتا ہے جو دہرانے میں	dard maze letā hai jo dohrāne meñ
دل پر دستک دینے کون آ نکلا ہے	dil par dastak dene kaun aa niklā hai
کس کی آہٹ سنتا ہوں ویرانے میں	kis kī aahaT suntā huuñ vīrāne meñ
ہم اس موڑ سے اٹھ کر اگلے موڑ چلے	ham is moḌ se uTh kar agle moḌ chale
ان کو شاید عمر لگے گی آنے میں	un ko shāyad umr lagegī aane meñ
پھولوں کی طرح لب کھول کبھی	phūloñ kī tarah lab khol kabhī
خوشبو کی زباں میں بول کبھی	ḳhushbū kī zabāñ meñ bol kabhī
الفاظ پرکھتا رہتا ہے	alfāz parakhtā rahtā hai
آواز ہماری تول کبھی	āvāz hamārī tol kabhī
انمول نہیں لیکن پھر بھی	anmol nahīñ lekin phir bhī
پوچھ تو مفت کا مول کبھی	pūchh to muft kā mol kabhī
کھڑکی میں کٹی ہیں سب راتیں	khiḌkī meñ kaTī haiñ sab rāteñ
کچھ چورس تھیں کچھ گول کبھی	kuchh chauras thiiñ kuchh gol kabhī
یہ دل بھی دوست زمیں کی طرح	ye dil bhī dost zamīñ kī tarah
ہو جاتا ہے ڈانوا ڈول کبھی	ho jaatā hai Dāñvā-Dol kabhī
کانچ کے پیچھے چاند بھی تھا اور کانچ کے اوپر کائی بھی	kāñch ke pīchhe chāñd bhī thā aur kāñch ke uupar kaa.ī bhī
تینوں تھے ہم وہ بھی تھے اور میں بھی تھا تنہائی بھی	tīnoñ the ham vo bhī the aur maiñ bhī thā tanhā.ī bhī
یادوں کی بوچھاروں سے جب پلکیں بھیگنے لگتی ہیں	yādoñ kī bauchhāroñ se jab palkeñ bhīgne lagtī haiñ
سوندھی سوندھی لگتی ہے تب ماضی کی رسوائی بھی	soñdhī soñdhī lagtī hai tab maazī kī rusvā.ī bhī
دو دو شکلیں دکھتی ہیں اس بہکے سے آئینے میں	do do shakleñ dikhtī haiñ is bahke se ā.īne meñ
میرے ساتھ چلا آیا ہے آپ کا اک سودائی بھی	mere saath chalā aayā hai aap kā ik saudā.ī bhī
کتنی جلدی میلی کرتا ہے پوشاکیں روز فلک	kitnī jaldī mailī kartā hai poshākeñ roz falak
صبح ہی رات اتاری تھی اور شام کو شب پہنائی بھی	sub.h hī raat utārī thī aur shaam ko shab pahnā.ī bhī
خاموشی کا حاصل بھی اک لمبی سی خاموشی تھی	ḳhāmoshī kā hāsil bhī ik lambī sī ḳhāmoshī thī
ان کی بات سنی بھی ہم نے اپنی بات سنائی بھی	un kī baat sunī bhī ham ne apnī baat sunā.ī bhī
کل ساحل پر لیٹے لیٹے کتنی ساری باتیں کیں	kal sāhil par leTe leTe kitnī saarī bāteñ kiiñ
آپ کا ہنکارا نہ آیا چاند نے بات کرائی بھی	aap kā huñkārā na aayā chāñd ne baat karā.ī bhī
بے سبب مسکرا رہا ہے چاند	be-sabab muskurā rahā hai chāñd
کوئی سازش چھپا رہا ہے چاند	koī sāzish chhupā rahā hai chāñd
جانے کس کی گلی سے نکلا ہے	jaane kis kī galī se niklā hai
جھینپا جھینپا سا آ رہا ہے چاند	jheñpā jheñpā sā aa rahā hai chāñd
کتنا غازہ لگایا ہے منہ پر	kitnā ġhāza lagāyā hai muñh par
دھول ہی دھول اڑا رہا ہے چاند	dhuul hī dhuul uḌā rahā hai chāñd
کیسا بیٹھا ہے چھپ کے پتوں میں	kaisā baiThā hai chhup ke pattoñ meñ
باغباں کو ستا رہا ہے چاند	bāġhbāñ ko satā rahā hai chāñd
سیدھا سادہ افق سے نکلا تھا	sīdhā-sāda ufuq se niklā thā
سر پہ اب چڑھتا جا رہا ہے چاند	sar pe ab chaḌhtā jā rahā hai chāñd
چھو کے دیکھا تو گرم تھا ماتھا	chhū ke dekhā to garm thā māthā
دھوپ میں کھیلتا رہا ہے چاند	dhuup meñ kheltā rahā hai chāñd
پھول نے ٹہنی سے اڑنے کی کوشش کی	phuul ne Tahnī se uḌne kī koshish kī
اک طائر کا دل رکھنے کی کوشش کی	ik taa.ir kā dil rakhne kī koshish kī
کل پھر چاند کا خنجر گھونپ کے سینے میں	kal phir chāñd kā ḳhanjar ghoñp ke siine meñ
رات نے میری جاں لینے کی کوشش کی	raat ne merī jaañ lene kī koshish kī
کوئی نہ کوئی رہبر رستہ کاٹ گیا	koī na koī rahbar rasta kaaT gayā
جب بھی اپنی رہ چلنے کی کوشش کی	jab bhī apnī rah chalne kī koshish kī
کتنی لمبی خاموشی سے گزرا ہوں	kitnī lambī ḳhāmoshī se guzrā huuñ
ان سے کتنا کچھ کہنے کی کوشش کی	un se kitnā kuchh kahne kī koshish kī
ایک ہی خواب نے ساری رات جگایا ہے	ek hī ḳhvāb ne saarī raat jagāyā hai
میں نے ہر کروٹ سونے کی کوشش کی	maiñ ne har karvaT sone kī koshish kī
ایک ستارہ جلدی جلدی ڈوب گیا	ek sitāra jaldī jaldī Duub gayā
میں نے جب تارے گننے کی کوشش کی	maiñ ne jab taare ginñe kī koshish kī
نام مرا تھا اور پتہ اپنے گھر کا	naam mirā thā aur pata apne ghar kā
اس نے مجھ کو خط لکھنے کی کوشش کی	us ne mujh ko ḳhat likhne kī koshish kī
ایک دھوئیں کا مرغولہ سا نکلا ہے	ek dhueñ kā marġhola sā niklā hai
مٹی میں جب دل بونے کی کوشش کی	miTTī meñ jab dil bone kī koshish kī
ہاتھ چھوٹیں بھی تو رشتے نہیں چھوڑا کرتے	haath chhūTeñ bhī to rishte nahīñ chhoḌā karte
وقت کی شاخ سے لمحے نہیں توڑا کرتے	vaqt kī shāḳh se lamhe nahīñ toḌā karte
جس کی آواز میں سلوٹ ہو نگاہوں میں شکن	jis kī āvāz meñ silvaT ho nigāhoñ meñ shikan
ایسی تصویر کے ٹکڑے نہیں جوڑا کرتے	aisī tasvīr ke TukḌe nahīñ joḌā karte
لگ کے ساحل سے جو بہتا ہے اسے بہنے دو	lag ke sāhil se jo bahtā hai use bahne do
ایسے دریا کا کبھی رخ نہیں موڑا کرتے	aise dariyā kā kabhī ruḳh nahīñ moḌā karte
جاگنے پر بھی نہیں آنکھ سے گرتیں کرچیں	jāgne par bhī nahīñ aañkh se girtīñ kircheñ
اس طرح خوابوں سے آنکھیں نہیں پھوڑا کرتے	is tarah ḳhvāboñ se āñkheñ nahīñ phoḌā karte
شہد جینے کا ملا کرتا ہے تھوڑا تھوڑا	shahd jiine kā milā kartā hai thoḌā thoḌā
جانے والوں کے لیے دل نہیں تھوڑا کرتے	jaane vāloñ ke liye dil nahīñ thoḌā karte
جا کے کہسار سے سر مارو کہ آواز تو ہو	jā ke kohsār se sar maaro ki āvāz to ho
خستہ دیواروں سے ماتھا نہیں پھوڑا کرتے	ḳhasta dīvāroñ se māthā nahīñ phoḌā karte
سہما سہما ڈرا سا رہتا ہے	sahmā sahmā Darā sā rahtā hai
جانے کیوں جی بھرا سا رہتا ہے	jaane kyuuñ jī bharā sā rahtā hai
کائی سی جم گئی ہے آنکھوں پر	kaa.ī sī jam ga.ī hai āñkhoñ par
سارا منظر ہرا سا رہتا ہے	saarā manzar harā sā rahtā hai
ایک پل دیکھ لوں تو اٹھتا ہوں	ek pal dekh luuñ to uThtā huuñ
جل گیا گھر ذرا سا رہتا ہے	jal gayā ghar zarā sā rahtā hai
سر میں جنبش خیال کی بھی نہیں	sar meñ jumbish ḳhayāl kī bhī nahīñ
زانوؤں پر دھرا سا رہتا ہے	zānūoñ par dharā sā rahtā hai
شام سے آنکھ میں نمی سی ہے	shaam se aañkh meñ namī sī hai
آج پھر آپ کی کمی سی ہے	aaj phir aap kī kamī sī hai
دفن کر دو ہمیں کہ سانس آئے	dafn kar do hameñ ki saañs aa.e
نبض کچھ دیر سے تھمی سی ہے	nabz kuchh der se thamī sī hai
کون پتھرا گیا ہے آنکھوں میں	kaun pathrā gayā hai āñkhoñ meñ
برف پلکوں پہ کیوں جمی سی ہے	barf palkoñ pe kyuuñ jamī sī hai
وقت رہتا نہیں کہیں ٹک کر	vaqt rahtā nahīñ kahīñ Tik kar
عادت اس کی بھی آدمی سی ہے	aadat is kī bhī aadmī sī hai
آئیے راستے الگ کر لیں	aa.iye rāste alag kar leñ
یہ ضرورت بھی باہمی سی ہے	ye zarūrat bhī bāhamī sī hai
کوئی خاموش زخم لگتی ہے	koī ḳhāmosh zaḳhm lagtī hai
زندگی ایک نظم لگتی ہے	zindagī ek nazm lagtī hai
بزم یاراں میں رہتا ہوں تنہا	bazm-e-yārāñ meñ rahtā huuñ tanhā
اور تنہائی بزم لگتی ہے	aur tanhā.ī bazm lagtī hai
اپنے سائے پہ پاؤں رکھتا ہوں	apne saa.e pe paañv rakhtā huuñ
چھاؤں چھالوں کو نرم لگتی ہے	chhāñv chhāloñ ko narm lagtī hai
چاند کی نبض دیکھنا اٹھ کر	chāñd kī nabz dekhnā uTh kar
رات کی سانس گرم لگتی ہے	raat kī saañs garm lagtī hai
یہ روایت کہ درد مہکے رہیں	ye rivāyat ki dard mahke raheñ
دل کی دیرینہ رسم لگتی ہے	dil kī derīna rasm lagtī hai
ہر ایک غم نچوڑ کے ہر اک برس جیے	har ek ġham nichoḌ ke har ik baras jiye
دو دن کی زندگی میں ہزاروں برس جیے	do din kī zindagī meñ hazāroñ baras jiye
صدیوں پہ اختیار نہیں تھا ہمارا دوست	sadiyoñ pe iḳhtiyār nahīñ thā hamārā dost
دو چار لمحے بس میں تھے دو چار بس جیے	do chaar lamhe bas meñ the do chaar bas jiye
صحرا کے اس طرف سے گئے سارے کارواں	sahrā ke us taraf se ga.e saare kārvāñ
سن سن کے ہم تو صرف صدائے جرس جیے	sun sun ke ham to sirf sadā-e-jaras jiye
ہونٹوں میں لے کے رات کے آنچل کا اک سرا	hoñToñ meñ le ke raat ke āñchal kā ik sirā
آنکھوں پہ رکھ کے چاند کے ہونٹوں کا مس جیے	āñkhoñ pe rakh ke chāñd ke hoñToñ kā mas jiye
محدود ہیں دعائیں مرے اختیار میں	mahdūd haiñ duā.eñ mire iḳhtiyār meñ
ہر سانس پر سکون ہو تو سو برس جیے	har saañs pur-sukūn ho tū sau baras jiye
تنکا تنکا کانٹے توڑے ساری رات کٹائی کی	tinkā tinkā kāñTe toḌe saarī raat kaTā.ī kī
کیوں اتنی لمبی ہوتی ہے چاندنی رات جدائی کی	kyuuñ itnī lambī hotī hai chāñdnī raat judā.ī kī
نیند میں کوئی اپنے آپ سے باتیں کرتا رہتا ہے	niiñd meñ koī apne-āp se bāteñ kartā rahtā hai
کال کنوئیں میں گونجتی ہے آواز کسی سودائی کی	kāl-kuñ.eñ meñ gūñjtī hai āvāz kisī saudā.ī kī
سینے میں دل کی آہٹ جیسے کوئی جاسوس چلے	siine meñ dil kī aahaT jaise koī jāsūs chale
ہر سائے کا پیچھا کرنا عادت ہے ہرجائی کی	har saa.e kā pīchhā karnā aadat hai harjā.ī kī
آنکھوں اور کانوں میں کچھ سناٹے سے بھر جاتے ہیں	āñkhoñ aur kānoñ meñ kuchh sannāTe se bhar jaate haiñ
کیا تم نے اڑتی دیکھی ہے ریت کبھی تنہائی کی	kyā tum ne uḌtī dekhī hai ret kabhī tanhā.ī kī
تاروں کی روشن فصلیں اور چاند کی ایک درانتی تھی	tāroñ kī raushan fasleñ aur chāñd kī ek darāñtī thī
ساہو نے گروی رکھ لی تھی میری رات کٹائی کی	saahū ne girvī rakh lī thī merī raat kaTā.ī kī
جب بھی آنکھوں میں اشک بھر آئے	jab bhī āñkhoñ meñ ashk bhar aa.e
لوگ کچھ ڈوبتے نظر آئے	log kuchh Dūbte nazar aa.e
اپنا محور بدل چکی تھی زمیں	apnā mehvar badal chukī thī zamīñ
ہم خلا سے جو لوٹ کر آئے	ham ḳhalā se jo lauT kar aa.e
چاند جتنے بھی گم ہوئے شب کے	chāñd jitne bhī gum hue shab ke
سب کے الزام میرے سر آئے	sab ke ilzām mere sar aa.e
چند لمحے جو لوٹ کر آئے	chand lamhe jo lauT kar aa.e
رات کے آخری پہر آئے	raat ke āḳhirī pahar aa.e
ایک گولی گئی تھی سوئے فلک	ek golī ga.ī thī sū-e-falak
اک پرندے کے بال و پر آئے	ik parinde ke bāl-o-par aa.e
کچھ چراغوں کی سانس ٹوٹ گئی	kuchh charāġhoñ kī saañs TuuT ga.ī
کچھ بہ مشکل دم سحر آئے	kuchh ba-mushkil dam-e-sahar aa.e
مجھ کو اپنا پتا ٹھکانہ ملے	mujh ko apnā patā-Thikāna mile
وہ بھی اک بار میرے گھر آئے	vo bhī ik baar mere ghar aa.e
دکھائی دیتے ہیں دھند میں جیسے سائے کوئی	dikhā.ī dete haiñ dhuñd meñ jaise saa.e koī
مگر بلانے سے وقت لوٹے نہ آئے کوئی	magar bulāne se vaqt lauTe na aa.e koī
مرے محلے کا آسماں سونا ہو گیا ہے	mire mohalle kā āsmāñ suunā ho gayā hai
بلندیوں پہ اب آ کے پیچے لڑائے کوئی	bulandiyoñ pe ab aa ke peche laḌā.e koī
وہ زرد پتے جو پیڑ سے ٹوٹ کر گرے تھے	vo zard patte jo peḌ se TuuT kar gire the
کہاں گئے بہتے پانیوں میں بلائے کوئی	kahāñ ga.e bahte pāniyoñ meñ bulā.e koī
ضعیف برگد کے ہاتھ میں رعشہ آ گیا ہے	za.iif bargad ke haath meñ ra.asha aa gayā hai
جٹائیں آنکھوں پہ گر رہی ہیں اٹھائے کوئی	jaTā.eñ āñkhoñ pe gir rahī haiñ uThā.e koī
مزار پہ کھول کر گریباں دعائیں مانگیں	mazār pe khol kar garebāñ duā.eñ māñgeñ
جو آئے اب کے تو لوٹ کر پھر نہ جائے کوئی	jo aa.e ab ke to lauT kar phir na jaa.e koī
صبر ہر بار اختیار کیا	sabr har baar iḳhtiyār kiyā
ہم سے ہوتا نہیں ہزار کیا	ham se hotā nahīñ hazār kiyā
عادتاً تم نے کر دیئے وعدے	ādatan tum ne kar diye va.ade
عادتاً ہم نے اعتبار کیا	ādatan ham ne e'tibār kiyā
ہم نے اکثر تمہاری راہوں میں	ham ne aksar tumhārī rāhoñ meñ
رک کر اپنا ہی انتظار کیا	ruk kar apnā hī intizār kiyā
پھر نہ مانگیں گے زندگی یارب	phir na māñgeñge zindagī yā-rab
یہ گنہ ہم نے ایک بار کیا	ye gunah ham ne ek baar kiyā
درد ہلکا ہے سانس بھاری ہے	dard halkā hai saañs bhārī hai
جئے جانے کی رسم جاری ہے	jiye jaane kī rasm jaarī hai
آپ کے بعد ہر گھڑی ہم نے	aap ke ba.ad har ghaḌī ham ne
آپ کے ساتھ ہی گزاری ہے	aap ke saath hī guzārī hai
رات کو چاندنی تو اوڑھا دو	raat ko chāñdnī to oḌhā do
دن کی چادر ابھی اتاری ہے	din kī chādar abhī utārī hai
شاخ پر کوئی قہقہہ تو کھلے	shāḳh par koī qahqaha to khile
کیسی چپ سی چمن پہ طاری ہے	kaisī chup sī chaman pe taarī hai
کل کا ہر واقعہ تمہارا تھا	kal kā har vāqi.a tumhārā thā
آج کی داستاں ہماری ہے	aaj kī dāstāñ hamārī hai
ذکر ہوتا ہے جہاں بھی مرے افسانے کا	zikr hotā hai jahāñ bhī mire afsāne kā
ایک دروازہ سا کھلتا ہے کتب خانے کا	ek darvāza sā khultā hai kutub-ḳhāne kā
ایک سناٹا دبے پاؤں گیا ہو جیسے	ek sannāTā dabe-pāñv gayā ho jaise
دل سے اک خوف سا گزرا ہے بچھڑ جانے کا	dil se ik ḳhauf sā guzrā hai bichhaḌ jaane kā
بلبلہ پھر سے چلا پانی میں غوطے کھانے	bulbula phir se chalā paanī meñ ġhote khāne
نہ سمجھنے کا اسے وقت نہ سمجھانے کا	na samajhne kā use vaqt na samjhāne kā
میں نے الفاظ تو بیجوں کی طرح چھانٹ دیئے	maiñ ne alfāz to bījoñ kī tarah chhāñT diye
ایسا میٹھا ترا انداز تھا فرمانے کا	aisā mīThā tirā andāz thā farmāne kā
کس کو روکے کوئی رستے میں کہاں بات کرے	kis ko roke koī raste meñ kahāñ baat kare
نہ تو آنے کی خبر ہے نہ پتا جانے کا	na to aane kī ḳhabar hai na patā jaane kā
ہم تو کتنوں کو مہ جبیں کہتے	ham to kitnoñ ko mah-jabīñ kahte
آپ ہیں اس لیے نہیں کہتے	aap haiñ is liye nahīñ kahte
چاند ہوتا نہ آسماں پہ اگر	chāñd hotā na āsmāñ pe agar
ہم کسے آپ سا حسیں کہتے	ham kise aap sā hasīñ kahte
آپ کے پاؤں پھر کہاں پڑتے	aap ke paañv phir kahāñ paḌte
ہم زمیں کو اگر زمیں کہتے	ham zamīñ ko agar zamīñ kahte
آپ نے اوروں سے کہا سب کچھ	aap ne auroñ se kahā sab kuchh
ہم سے بھی کچھ کبھی کہیں کہتے	ham se bhī kuchh kabhī kahīñ kahte
آپ کے بعد آپ ہی کہیے	aap ke ba.ad aap hī kahiye
وقت کو کیسے ہم نشیں کہتے	vaqt ko kaise ham-nashīñ kahte
وہ بھی واحد ہے میں بھی واحد ہوں	vo bhī vāhid hai maiñ bhī vāhid huuñ
کس سبب سے ہم آفریں کہتے	kis sabab se ham āfrīñ kahte
کبھی دھنک سی اترتی تھی ان نگاہوں میں	kabhī dhanak sī utartī thī un nigāhoñ meñ
وہ شوخ رنگ بھی دھیمے پڑے ہواؤں میں	vo shoḳh rañg bhī dhīme paḌe havāoñ meñ
میں تیز گام چلی جا رہی تھی اس کی سمت	maiñ tez-gām chalī jā rahī thī us kī samt
کشش عجیب تھی اس دشت کی صداؤں میں	kashish ajiib thī us dasht kī sadāoñ meñ
وہ اک صدا جو فریب صدا سے بھی کم ہے	vo ik sadā jo fareb-e-sadā se bhī kam hai
نہ ڈوب جائے کہیں تند رو ہواؤں میں	na Duub jaa.e kahīñ tund-rau havāoñ meñ
سکوت شام ہے اور میں ہوں گوش بر آواز	sukūt-e-shām hai aur maiñ huuñ gosh-bar-āvāz
کہ ایک وعدے کا افسوں سا ہے فضاؤں میں	ki ek va.ade kā afsūñ sā hai fazāoñ meñ
مری طرح یوں ہی گم کردہ راہ چھوڑے گی	mirī tarah yūñhī gum-karda-rāh chhoḌegī
تم اپنی بانہہ نہ دینا ہوا کی بانہوں میں	tum apnī baañh na denā havā kī bāñhoñ meñ
نقوش پاؤں کے لکھتے ہیں منزل نا یافت	nuqūsh paañv ke likhte haiñ manzil-e-nā-yāft
مرا سفر تو ہے تحریر میری راہوں میں	mirā safar to hai tahrīr merī rāhoñ meñ
جو مجھ میں چھپا میرا گلا گھونٹ رہا ہے	jo mujh meñ chhupā merā galā ghoñT rahā hai
یا وہ کوئی ابلیس ہے یا میرا خدا ہے	yā vo koī iblīs hai yā merā ḳhudā hai
جب سر میں نہیں عشق تو چہرے پہ چمک ہے	jab sar meñ nahīñ ishq to chehre pe chamak hai
یہ نخل خزاں آئی تو شاداب ہوا ہے	ye naḳhl ḳhizāñ aa.ī to shādāb huā hai
کیا میرا زیاں ہے جو مقابل ترے آ جاؤں	kyā merā ziyāñ hai jo muqābil tire aa jā.ūñ
یہ امر تو معلوم کہ تو مجھ سے بڑا ہے	ye amr to ma.alūm ki tū mujh se baḌā hai
میں بندہ و ناچار کہ سیراب نہ ہو پاؤں	maiñ banda-o-nāchār ki sairāb na ho pā.ūñ
اے ظاہر و موجود مرا جسم دعا ہے	ai zāhir-o-maujūd mirā jism duā hai
ہاں اس کے تعاقب سے مرے دل میں ہے انکار	haañ us ke ta.āqub se mire dil meñ hai inkār
وہ شخص کسی کو نہ ملے گا نہ ملا ہے	vo shaḳhs kisī ko na milegā na milā hai
کیوں نور ابد دل میں گزر کر نہیں پاتا	kyuuñ nūr-e-abad dil meñ guzar kar nahīñ paatā
سینے کی سیاہی سے نیا حرف لکھا ہے	siine kī siyāhī se nayā harf likhā hai
پتھر سے وصال مانگتی ہوں	patthar se visāl māñgtī huuñ
میں آدمیوں سے کٹ گئی ہوں	maiñ ādamiyoñ se kaT ga.ī huuñ
شاید پاؤں سراغ الفت	shāyad pā.ūñ surāġh-e-ulfat
مٹھی میں خاک بھر رہی ہوں	muTThī meñ ḳhāk-bhar rahī huuñ
ہر لمس ہے جب تپش سے عاری	har lams hai jab tapish se aarī
کس آنچ سے یوں پگھل رہی ہوں	kisī aañch se yuuñ pighal rahī huuñ
وہ خواہش بوسہ بھی نہیں اب	vo ḳhvāhish-e-bosa bhī nahīñ ab
حیرت سے ہونٹ کاٹتی ہوں	hairat se hoñT kāTtī huuñ
اک طفلک جستجو ہوں شاید	ik tiflak-e-justujū huuñ shāyad
میں اپنے بدن سے کھیلتی ہوں	maiñ apne badan se kheltī huuñ
اب طبع کسی پہ کیوں ہو راغب	ab tab.a kisī pe kyuuñ ho rāġhib
انسانوں کو برت چکی ہوں	insānoñ ko barat chukī huuñ
یہ کس کے آنسوؤں نے اس نقش کو مٹایا	ye kis ke āñsuoñ ne us naqsh ko miTāyā
جو میرے لوح دل پر تو نے کبھی بنایا	jo mere lauh-e-dil par tū ne kabhī banāyā
تھا دل جب اس پہ مائل تھا شوق سخت مشکل	thā dil jab us pe maa.il thā shauq saḳht mushkil
ترغیب نے اسے بھی آسان کر دکھایا	tarġhīb ne use bhī āsān kar dikhāyā
اک گرد باد میں تو اوجھل ہوا نظر سے	ik gard-bād meñ tū ojhal huā nazar se
اس دشت بے ثمر سے جز خاک کچھ نہ پایا	is dasht-e-be-samar se juz ḳhaak kuchh na paayā
اے چوب خشک صحرا وہ باد شوق کیا تھی	ai chob-e-ḳhushk-e-sahrā vo bād-e-shauq kyā thī
میری طرح برہنہ جس نے تجھے بنایا	merī tarah barahna jis ne tujhe banāyā
پھر ہم ہیں نیم شب ہے اندیشۂ عبث ہے	phir ham haiñ nīm-shab hai andesha-e-abas hai
وہ واہمہ کہ جس سے تیرا یقین آیا	vo vāhima ki jis se terā yaqīn aayā
یہ پیرہن جو مری روح کا اتر نہ سکا	ye pairahan jo mirī ruuh kā utar na sakā
تو نخ بہ نخ کہیں پیوست ریشۂ دل تھا	to naḳh-ba-naḳh kahīñ paivast resha-e-dil thā
مجھے مآل سفر کا ملال کیوں کر ہو	mujhe ma.āl-e-safar kā malāl kyūñ-kar ho
کہ جب سفر ہی مرا فاصلوں کا دھوکا تھا	ki jab safar hī mirā fāsloñ kā dhokā thā
میں جب فراق کی راتوں میں اس کے ساتھ رہی	maiñ jab firāq kī rātoñ meñ us ke saath rahī
وہ پھر وصال کے لمحوں میں کیوں اکیلا تھا	vo phir visāl ke lamhoñ meñ kyuuñ akelā thā
وہ واسطے کی ترا درمیاں بھی کیوں آئے	vo vāste kī tirā darmiyāñ bhī kyuuñ aa.e
خدا کے ساتھ مرا جسم کیوں نہ ہو تنہا	ḳhudā ke saath mirā jism kyuuñ na ho tanhā
سراب ہوں میں تری پیاس کیا بجھاؤں گی	sarāb huuñ maiñ tirī pyaas kyā bujhā.ūñgī
اس اشتیاق سے تشنہ زباں قریب نہ لا	is ishtiyāq se tishna zabāñ qarīb na lā
سراب ہوں کہ بدن کی یہی شہادت ہے	sarāb huuñ ki badan kī yahī shahādat hai
ہر ایک عضو میں بہتا ہے ریت کا دریا	har ek uzv meñ bahtā hai ret kā dariyā
جو میرے لب پہ ہے شاید وہی صداقت ہے	jo mere lab pe hai shāyad vahī sadāqat hai
جو میرے دل میں ہے اس حرف رایگاں پہ نہ جا	jo mere dil meñ hai us harf-e-rā.egāñ pe na jā
جسے میں توڑ چکی ہوں وہ روشنی کا طلسم	jise maiñ toḌ chukī huuñ vo raushnī kā tilism
شعاع نور ازل کے سوا کچھ اور نہ تھا	shuā-e-nūr-e-azal ke sivā kuchh aur na thā
چار سو ہے بڑی وحشت کا سماں	chār-sū hai baḌī vahshat kā samāñ
کسی آسیب کا سایہ ہے یہاں	kisī aaseb kā saaya hai yahāñ
کوئی آواز سی ہے مرثیہ خواں	koī āvāz sī hai marsiyāñ-ḳhvāñ
شہر کا شہر بنا گورستاں	shahr kā shahr banā goristāñ
ایک مخلوق جو بستی ہے یہاں	ek maḳhlūq jo bastī hai yahāñ
جس پہ انساں کا گزرتا ہے گماں	jis pe insāñ kā guzartā hai gumāñ
خود تو ساکت ہے مثال تصویر	ḳhud to sākit hai misāl-e-tasvīr
جنبش غیر سے ہے رقص کناں	jumbish-e-ġhair se hai raqs-kunāñ
کوئی چہرہ نہیں جز زیر نقاب	koī chehra nahīñ juz zer-e-naqāb
نہ کوئی جسم ہے جز بے دل و جاں	na koī jism hai juz be-dil-o-jāñ
علما ہیں دشمن فہم و تحقیق	ulmā haiñ dushman-e-fahm-o-tahaqīq
کودنی شیوۂ دانش منداں	kodanī sheva-e-dānish-mandāñ
شاعر قوم پہ بن آئی ہے	shā.ir-e-qaum pe ban aa.ī hai
کذب کیسے ہو تصوف میں نہاں	kizb kaise ho tasavvuf meñ nihāñ
لب ہیں مصروف قصیدہ گوئی	lab haiñ masrūf-e-qasīda-goī
اور آنکھوں میں ہے ذلت عریاں	aur āñkhoñ meñ hai zillat uryāñ
سبز خط عاقبت و دیں کے اسیر	sabz ḳhat āqibat-o-dīñ ke asiir
پارسا خوش تن و نو خیز جواں	pārsā ḳhush-tan-o-nau-ḳhez javāñ
یہ زن نغمہ گر و عشق شعار	ye zan-e-naġhma-gar-o-ishq-shi.ār
یاس و حسرت سے ہوئی ہے حیراں	yās-o-hasrat se huī hai hairāñ
کس سے اب آرزوئے وصل کریں	kis se ab ārzū-e-vasl kareñ
اس خرابے میں کوئی مرد کہاں	is ḳharābe meñ koī mard kahāñ
نگاہ ناز نے پردے اٹھائے ہیں کیا کیا	nigāh-e-nāz ne parde uThā.e haiñ kyā kyā
حجاب اہل محبت کو آئے ہیں کیا کیا	hijāb ahl-e-mohabbat ko aa.e haiñ kyā kyā
جہاں میں تھی بس اک افواہ تیرے جلووں کی	jahāñ meñ thī bas ik afvāh tere jalvoñ kī
چراغ دیر و حرم جھلملائے ہیں کیا کیا	charāġh-e-dair-o-haram jhilmilā.e haiñ kyā kyā
دو چار برق تجلی سے رہنے والوں نے	do-chār barq-e-tajallī se rahne vāloñ ne
فریب نرم نگاہی کے کھائے ہیں کیا کیا	fareb narm-nigāhī ke khaa.e haiñ kyā kyā
دلوں پہ کرتے ہوئے آج آتی جاتی چوٹ	diloñ pe karte hue aaj aatī jaatī choT
تری نگاہ نے پہلو بچائے ہیں کیا کیا	tirī nigāh ne pahlū bachā.e haiñ kyā kyā
نثار نرگس مے گوں کہ آج پیمانے	nisār nargis-e-mai-gūñ ki aaj paimāne
لبوں تک آئے ہوئے تھرتھرائے ہیں کیا کیا	laboñ tak aa.e hue thartharā.e haiñ kyā kyā
وہ اک ذرا سی جھلک برق کم نگاہی کی	vo ik zarā sī jhalak barq-e-kam-nigāhī kī
جگر کے زخم نہاں مسکرائے ہیں کیا کیا	jigar ke zaḳhm-e-nihāñ muskurā.e haiñ kyā kyā
چراغ طور جلے آئنہ در آئینہ	charāġh-e-tūr jale ā.ina-dar-ā.īna
حجاب برق ادا نے اٹھائے ہیں کیا کیا	hijāb barq-e-adā ne uThā.e haiñ kyā kyā
بقدر ذوق نظر دید حسن کیا ہو مگر	ba-qadr-e-zauq-e-nazar dīd-e-husn kyā ho magar
نگاہ شوق میں جلوے سمائے ہیں کیا کیا	nigāh-e-shauq meñ jalve samā.e haiñ kyā kyā
کہیں چراغ کہیں گل کہیں دل برباد	kahīñ charāġh kahīñ gul kahīñ dil-e-barbād
خرام ناز نے فتنے اٹھائے ہیں کیا کیا	ḳhirām-e-nāz ne fitne uThā.e haiñ kyā kyā
تغافل اور بڑھا اس غزال رعنا کا	taġhāful aur baḌhā us ġhazāl-e-ra.anā kā
فسون غم نے بھی جادو جگائے ہیں کیا کیا	fusūn-e-ġham ne bhī jaadū jagā.e haiñ kyā kyā
ہزار فتنۂ بیدار خواب رنگیں میں	hazār fitna-e-bedār ḳhvāb-e-rañgīñ meñ
چمن میں غنچۂ گل رنگ لائے ہیں کیا کیا	chaman meñ ġhuncha-e-gul-rañg laa.e haiñ kyā kyā
ترے خلوص نہاں کا تو آہ کیا کہنا	tire ḳhulūs-e-nihāñ kā to aah kyā kahnā
سلوک اچٹے بھی دل میں سمائے ہیں کیا کیا	sulūk uchaTTe bhī dil meñ samā.e haiñ kyā kyā
نظر بچا کے ترے عشوہ ہائے پنہاں نے	nazar bachā ke tire ishva-hā-e-pinhāñ ne
دلوں میں درد محبت اٹھائے ہیں کیا کیا	diloñ meñ dard-e-mohabbat uThā.e haiñ kyā kyā
پیام حسن پیام جنوں پیام فنا	payām-e-husn payām-e-junūñ payām-e-fanā
تری نگہ نے فسانے سنائے ہیں کیا کیا	tirī nigah ne fasāne sunā.e haiñ kyā kyā
تمام حسن کے جلوے تمام محرومی	tamām husn ke jalve tamām mahrūmī
بھرم نگاہ نے اپنے گنوائے ہیں کیا کیا	bharam nigāh ne apne gañvā.e haiñ kyā kyā
فراقؔ راہ وفا میں سبک روی تیری	'firāq' rāh-e-vafā meñ subuk-ravī terī
بڑے بڑوں کے قدم ڈگمگائے ہیں کیا کیا	baḌe-baḌoñ ke qadam Dagmagā.e haiñ kyā kyā
دیتے ہیں جام شہادت مجھے معلوم نہ تھا	dete haiñ jām-e-shahādat mujhe ma.alūm na thā
ہے یہ آئین محبت مجھے معلوم نہ تھا	hai ye ā.īn-e-mohabbat mujhe ma.alūm na thā
مطلب چشم مروت مجھے معلوم نہ تھا	matlab-e-chashm-e-muravvat mujhe ma.alūm na thā
تجھ کو مجھ سے تھی شکایت مجھے معلوم نہ تھا	tujh ko mujh se thī shikāyat mujhe ma.alūm na thā
چشم خاموش کی بابت مجھے معلوم نہ تھا	chashm-e-ḳhāmosh kī bābat mujhe ma.alūm na thā
یہ بھی ہے حرف و حکایت مجھے معلوم نہ تھا	ye bhī hai harf-o-hikāyat mujhe ma.alūm na thā
عشق بس میں ہے مشیت کے عقیدہ تھا مرا	ishq bas meñ hai mashiyyat ke aqīda thā mirā
اس کے بس میں ہے مشیت مجھے معلوم نہ تھا	us ke bas meñ hai mashiyyat mujhe ma.alūm na thā
ہفت خواں جس نے کئے طے سر راہ تسلیم	haft-ḳhvāñ jis ne kiye tai sar-e-rāh-e-taslīm
ٹوٹ جاتی ہے وہ ہمت مجھے معلوم نہ تھا	TuuT jaatī hai vo himmat mujhe ma.alūm na thā
آج ہر قطرۂ مے بن گیا اک چنگاری	aaj har qatra-e-mai ban gayā ik chiñgārī
تھی یہ ساقی کی شرارت مجھے معلوم نہ تھا	thī ye saaqī kī sharārat mujhe ma.alūm na thā
نگہ مست نے تلوار اٹھا لی سر بزم	nigah-e-mast ne talvār uThā lī sar-e-bazm
یوں بدل جاتی ہے نیت مجھے معلوم نہ تھا	yuuñ badal jaatī hai niyyat mujhe ma.alūm na thā
غم ہستی سے جو بیزار رہا میں اک عمر	ġham-e-hastī se jo bezār rahā maiñ ik umr
تجھ سے بھی تھی اسے نسبت مجھے معلوم نہ تھا	tujh se bhī thī use nisbat mujhe ma.alūm na thā
عشق بھی اہل طریقت میں ہے ایسا تھا خیال	ishq bhī ahl-e-tarīqat meñ hai aisā thā ḳhayāl
عشق ہے پیر طریقت مجھے معلوم نہ تھا	ishq hai pīr-e-tarīqat mujhe ma.alūm na thā
پوچھ مت شرح کرم ہائے عزیزاں ہمدم	pūchh mat sharh-e-karam-hā-e-azīzāñ hamdam
ان میں اتنی تھی شرافت مجھے معلوم نہ تھا	un meñ itnī thī sharāfat mujhe ma.alūm na thā
جب سے دیکھا ہے تجھے مجھ سے ہے میری ان بن	jab se dekhā hai tujhe mujh se hai merī an-ban
حسن کا رنگ سیاست مجھے معلوم نہ تھا	husn kā rañg-e-siyāsat mujhe ma.alūm na thā
شکل انسان کی ہو چال بھی انسان کی ہو	shakl insān kī ho chaal bhī insān kī ho
یوں بھی آتی ہے قیامت مجھے معلوم نہ تھا	yuuñ bhī aatī hai qayāmat mujhe ma.alūm na thā
سر معمورۂ عالم یہ دل خانہ خراب	sar-e-māmūra-e-ālam ye dil-e-ḳhāna-ḳharāb
مٹ گیا تیری بدولت مجھے معلوم نہ تھا	miT gayā terī badaulat mujhe ma.alūm na thā
پردۂ عرض وفا میں بھی رہا ہوں کرتا	parda-e-arz-e-vafā meñ bhī rahā huuñ kartā
تجھ سے میں اپنی ہی غیبت مجھے معلوم نہ تھا	tujh se maiñ apnī hī ġhībat mujhe ma.alūm na thā
نقد جاں کیا ہے زمانے میں محبت ہمدم	naqd-e-jāñ kyā hai zamāne meñ mohabbat hamdam
نہیں ملتی کسی قیمت مجھے معلوم نہ تھا	nahīñ miltī kisī qīmat mujhe ma.alūm na thā
ہو گیا آج رفیقوں سے گلے مل کے جدا	ho gayā aaj rafīqoñ se gale mil ke judā
اپنا خود عشق صداقت مجھے معلوم نہ تھا	apnā ḳhud ishq-e-sadāqat mujhe ma.alūm na thā
درد دل کیا ہے کھلا آج ترے لڑنے پر	dard dil kyā hai khulā aaj tire laḌne par
تجھ سے اتنی تھی محبت مجھے معلوم نہ تھا	tujh se itnī thī mohabbat mujhe ma.alūm na thā
دم نکل جائے مگر دل نہ لگائے کوئی	dam nikal jaa.e magar dil na lagā.e koī
عشق کی یہ تھی وصیت مجھے معلوم نہ تھا	ishq kī ye thī vasiyyat mujhe ma.alūm na thā
حسن والوں کو بہت سہل سمجھ رکھا تھا	husn vāloñ ko bahut sahal samajh rakkhā thā
تجھ پہ آئے گی طبیعت مجھے معلوم نہ تھا	tujh pe aa.egī tabī.at mujhe ma.alūm na thā
کتنی خلاق ہے یہ نیستئ عشق فراقؔ	kitnī ḳhallāq hai ye nīstī-e-ishq 'firāq'
اس سے ہستی ہے عبارت مجھے معلوم نہ تھا	us se hastī hai ibārat mujhe ma.alūm na thā
غم ترا جلوہ گہہ کون و مکاں ہے کہ جو تھا	ġham tirā jalva-gah-e-kaun-o-makāñ hai ki jo thā
یعنی انسان وہی شعلہ بجاں ہے کہ جو تھا	ya.anī insān vahī sho.ala-ba-jāñ hai ki jo thā
پھر وہی رنگ تکلم نگہ ناز میں ہے	phir vahī rañg-e-takallum nigah-e-nāz meñ hai
وہی انداز وہی حسن بیاں ہے کہ جو تھا	vahī andāz vahī husn-e-bayāñ hai ki jo thā
کب ہے انکار ترے لطف و کرم سے لیکن	kab hai inkār tire lutf-o-karam se lekin
تو وہی دشمن دل دشمن جاں ہے کہ جو تھا	tū vahī dushman-e-dil dushman-e-jāñ hai ki jo thā
عشق افسردہ نہیں آج بھی افسردہ بہت	ishq afsurda nahīñ aaj bhī afsurda bahut
وہی کم کم اثر سوز نہاں ہے کہ جو تھا	vahī kam kam asr-e-soz-e-nihāñ hai ki jo thā
قرب ہی کم ہے نہ دوری ہی زیادہ لیکن	qurb hī kam hai na duurī hī ziyāda lekin
آج وہ ربط کا احساس کہاں ہے کہ جو تھا	aaj vo rabt kā ehsās kahāñ hai ki jo thā
نظر آ جاتے ہیں تم کو تو بہت نازک بال	nazar aa jaate haiñ tum ko to bahut nāzuk baal
دل مرا کیا وہی اے شیشہ گراں ہے کہ جو تھا	dil mirā kyā vahī ai shīsha-girāñ hai ki jo thā
جان دے بیٹھے تھے اک بار ہوس والے بھی	jaan de baiThe the ik baar havas vaale bhī
پھر وہی مرحلۂ سود و زیاں ہے کہ جو تھا	phir vahī marhala-e-sūd-o-ziyāñ hai ki jo thā
حسن کو کھینچ تو لیتا ہے ابھی تک لیکن	husn ko khīñch to letā hai abhī tak lekin
وہ اثر جذب محبت میں کہاں ہے کہ جو تھا	vo asar jazb-e-mohabbat meñ kahāñ hai ki jo thā
آج بھی صید گہ عشق میں حسن سفاک	aaj bhī said-gah-e-ishq meñ husan-e-saffāk
لئے ابرو کی لچکتی سی کماں ہے کہ جو تھا	liye abrū kī lachaktī sī kamāñ hai ki jo thā
پھر تری چشم سخن سنج نے چھیڑی کوئی بات	phir tirī chashm-e-suḳhan-sanj ne chheḌī koī baat
وہی جادو ہے وہی حسن بیاں ہے کہ جو تھا	vahī jaadū hai vahī husn-e-bayāñ hai ki jo thā
پھر سر‌ میکدۂ عشق ہے اک بارش نور	phir sar-e-mai-kada-e-ishq hai ik bārish-e-nūr
چھلکے جاموں سے چراغاں کا سماں ہے کہ جو تھا	chhalke jāmoñ se charāġhāñ kā samāñ hai ki jo thā
پھر وہی خیر نگاہی ہے ترے جلووں سے	phir vahī ḳhair-nigāhī hai tire jalvoñ se
وہی عالم ترا اے برق دماں ہے کہ جو تھا	vahī aalam tirā ai barq-e-damāñ hai ki jo thā
آج بھی آگ دبی ہے دل انساں میں فراقؔ	aaj bhī aag dabī hai dil-e-insāñ meñ 'firāq'
آج بھی سینوں سے اٹھتا وہ دھواں ہے کہ جو تھا	aaj bhī sīnoñ se uThtā vo dhuāñ hai ki jo thā
فراقؔ اک نئی صورت نکل تو سکتی ہے	'firāq' ik na.ī sūrat nikal to saktī hai
بقول اس آنکھ کے دنیا بدل تو سکتی ہے	ba-qaul us aañkh ke duniyā badal to saktī hai
ترے خیال کو کچھ چپ سی لگ گئی ورنہ	tire ḳhayāl ko kuchh chup sī lag ga.ī varna
کہانیوں سے شب غم بہل تو سکتی ہے	kahāniyoñ se shab-e-ġham bahal to saktī hai
عروس دہر چلے کھا کے ٹھوکریں لیکن	urūs-e-dahr chale khā ke Thokareñ lekin
قدم قدم پہ جوانی ابل تو سکتی ہے	qadam qadam pe javānī ubal to saktī hai
پلٹ پڑے نہ کہیں اس نگاہ کا جادو	palaT paḌe na kahīñ us nigāh kā jaadū
کہ ڈوب کر یہ چھری کچھ اچھل تو سکتی ہے	ki Duub kar ye chhurī kuchh uchhal to saktī hai
بجھے ہوئے نہیں اتنے بجھے ہوئے دل بھی	bujhe hue nahīñ itne bujhe hue dil bhī
فسردگی میں طبیعت مچل تو سکتی ہے	fasurdagī meñ tabī.at machal to saktī hai
اگر تو چاہے تو غم والے شادماں ہو جائیں	agar tū chāhe to ġham vaale shādmāñ ho jaa.eñ
نگاہ یار یہ حسرت نکل تو سکتی ہے	nigāh-e-yār ye hasrat nikal to saktī hai
اب اتنی بند نہیں غم کدوں کی بھی راہیں	ab itnī band nahīñ ġham-kadoñ kī bhī rāheñ
ہوائے کوچۂ محبوب چل تو سکتی ہے	havā-e-kūcha-e-mahbūb chal to saktī hai
کڑے ہیں کوس بہت منزل محبت کے	kaḌe haiñ kos bahut manzil-e-mohabbat ke
ملے نہ چھاؤں مگر دھوپ ڈھل تو سکتی ہے	mile na chhāñv magar dhuup Dhal to saktī hai
حیات لو تہ‌ دامان مرگ دے اٹھی	hayāt lau tah-e-dāmān-e-marg de uTThī
ہوا کی راہ میں یہ شمع جل تو سکتی ہے	havā kī raah meñ ye sham.a jal to saktī hai
کچھ اور مصلحت‌ جذب عشق ہے ورنہ	kuchh aur maslahat-e-jazb-e-ishq hai varna
کسی سے چھٹ کے طبیعت سنبھل تو سکتی ہے	kisī se chhuT ke tabī.at sambhal to saktī hai
ازل سے سوئی ہے تقدیر‌‌ عشق موت کی نیند	azal se soī hai taqdīr-e-ishq maut kī niiñd
اگر جگائیے کروٹ بدل تو سکتی ہے	agar jagā.iye karvaT badal to saktī hai
غم زمانہ و سوز نہاں کی آنچ تو دے	ġham-e-zamāna-o-soz-e-nihāñ kī aañch to de
اگر نہ ٹوٹے یہ زنجیر گل تو سکتی ہے	agar na TuuTe ye zanjīr gal to saktī hai
شریک شرم و حیا کچھ ہے بد گمانی‌ٔ حسن	sharīk-e-sharm-o-hayā kuchh hai bad-gumānī-e-husn
نظر اٹھا یہ جھجک سی نکل تو سکتی ہے	nazar uThā ye jhijak sī nikal to saktī hai
کبھی وہ مل نہ سکے گی میں یہ نہیں کہتا	kabhī vo mil na sakegī maiñ ye nahīñ kahtā
وہ آنکھ آنکھ میں پڑ کر بدل تو سکتی ہے	vo aañkh aañkh meñ paḌ kar badal to saktī hai
بدلتا جائے غم روزگار کا مرکز	badaltā jaa.e ġham-e-rozgār kā markaz
یہ چال گردش ایام چل تو سکتی ہے	ye chaal gardish-e-ayyām chal to saktī hai
وہ بے نیاز سہی دل متاع ہیچ سہی	vo be-niyāz sahī dil matā-e-hech sahī
مگر کسی کی جوانی مچل تو سکتی ہے	magar kisī kī javānī machal to saktī hai
تری نگاہ سہارا نہ دے تو بات ہے اور	tirī nigāh sahārā na de to baat hai aur
کہ گرتے گرتے بھی دنیا سنبھل تو سکتی ہے	ki girte girte bhī duniyā sambhal to saktī hai
یہ زور و شور سلامت تری جوانی بھی	ye zor-o-shor salāmat tirī javānī bhī
بقول عشق کے سانچے میں ڈھل تو سکتی ہے	ba-qaul ishq ke sāñche meñ Dhal to saktī hai
سنا ہے برف کے ٹکڑے ہیں دل حسینوں کے	sunā hai barf ke TukḌe haiñ dil hasīnoñ ke
کچھ آنچ پا کے یہ چاندی پگھل تو سکتی ہے	kuchh aañch pā ke ye chāñdī pighal to saktī hai
ہنسی ہنسی میں لہو تھوکتے ہیں دل والے	hañsī hañsī meñ lahū thūkte haiñ dil vaale
یہ سر زمین مگر لعل اگل تو سکتی ہے	ye sar-zamīn magar la.al ugal to saktī hai
جو تو نے ترک محبت کو اہل دل سے کہا	jo tū ne tark-e-mohabbat ko ahl-e-dil se kahā
ہزار نرم ہو یہ بات کھل تو سکتی ہے	hazār narm ho ye baat khal to saktī hai
ارے وہ موت ہو یا زندگی محبت پر	are vo maut ho yā zindagī mohabbat par
نہ کچھ سہی کف افسوس مل تو سکتی ہے	na kuchh sahī kaf-e-afsos mal to saktī hai
ہیں جس کے بل پہ کھڑے سرکشوں کو وہ دھرتی	haiñ jis ke bal pe khaḌe sarkashoñ ko vo dhartī
اگر کچل نہیں سکتی نگل تو سکتی ہے	agar kuchal nahīñ saktī nigal to saktī hai
ہوئی ہے گرم لہو پی کے عشق کی تلوار	huī hai garm lahu pī ke ishq kī talvār
یوں ہی جلائے جا یہ شاخ پھل تو سکتی ہے	yuuñ hī jilā.e jā ye shāḳh phal to saktī hai
گزر رہی ہے دبے پاؤں عشق کی دیوی	guzar rahī hai dabe paañv ishq kī devī
سبک روی سے جہاں کو مسل تو سکتی ہے	subuk-ravī se jahāñ ko masal to saktī hai
حیات سے نگہہ واپسیں ہے کچھ مانوس	hayāt se nigah-e-vāpsīñ hai kuchh mānūs
مرے خیال سے آنکھوں میں پل تو سکتی ہے	mire ḳhayāl se āñkhoñ meñ pal to saktī hai
نہ بھولنا یہ ہے تاخیر حسن کی تاخیر	na bhūlnā ye hai tāḳhīr husn kī tāḳhīr
فراقؔ آئی ہوئی موت ٹل تو سکتی ہے	'firāq' aa.ī huī maut Tal to saktī hai
طور تھا کعبہ تھا دل تھا جلوہ زار یار تھا	tuur thā ka.aba thā dil thā jalva-zār-e-yār thā
عشق سب کچھ تھا مگر پھر عالم اسرار تھا	ishq sab kuchh thā magar phir ālam-e-asrār thā
نشۂ صد جام کیف انتظار یار تھا	nashsha-e-sad-jām kaif-e-intizār-e-yār thā
ہجر میں ٹھہرا ہوا دل ساغر سرشار تھا	hijr meñ Thahrā huā dil sāġhar-e-sarshār thā
الوداع اے بزم انجم ہجر کی شب الفراق	alvidā.a ai bazm-e-anjum hijr kī shab al-firāq
تا بہ دور‌ زندگانی انتظار یار تھا	tā-ba-daur-e-zindagānī intizār-e-yār thā
ایک ادا سے بے نیاز قرب و دوری کر دیا	ek adā se be-niyāz-e-qurb-o-dūrī kar diyā
ماورائے وصل و ہجراں حسن کا اقرار تھا	māvrā-e-vasl-o-hijrāñ husn kā iqrār thā
جوہر آئینۂ عالم بنے آنسو مرے	jauhar-e-ā.īna-e-ālam bane aañsū mire
یوں تو سچ یہ ہے کہ رونا عشق میں بے کار تھا	yuuñ to sach ye hai ki ronā ishq meñ bekār thā
شوخئ رفتار وجہ ہستئ برباد تھی	shoḳhī-e-raftār vaj.h-e-hastī-e-barbād thī
زندگی کیا تھی غبار رہ گزار یار تھا	zindagī kyā thī ġhubār-e-rahguzār-e-yār thā
الفت دیرینہ کا جب ذکر اشاروں میں کیا	ulfat-e-derīna kā jab zikr ishāroñ meñ kiyā
مسکرا کر مجھ سے پوچھا تم کو کس سے پیار تھا	muskurā kar mujh se pūchhā tum ko kis se pyaar thā
دل دکھے روئے ہیں شاید اس جگہ اے کوئے دوست	dil-dukhe ro.e haiñ shāyad is jagah ai kū-e-dost
خاک کا اتنا چمک جانا ذرا دشوار تھا	ḳhaak kā itnā chamak jaanā zarā dushvār thā
ذرہ ذرہ آئنہ تھا خود نمائی کا فراقؔ	zarra zarra aa.ina thā ḳhud-numā.ī kā 'firāq'
سر بسر صحرائے عالم جلوہ زار یار تھا	sar-ba-sar sahrā-e-ālam jalva-zār-e-yār thā
ہر نالہ ترے درد سے اب اور ہی کچھ ہے	har naala tire dard se ab aur hī kuchh hai
ہر نغمہ سر بزم طرب اور ہی کچھ ہے	har naġhma sar-e-bazm-e-tarab aur hī kuchh hai
ارباب وفا جان بھی دینے کو ہیں تیار	arbāb-e-vafā jaan bhī dene ko haiñ tayār
ہستی کا مگر حسن طلب اور ہی کچھ ہے	hastī kā magar husn-e-talab aur hī kuchh hai
یہ کام نہ لے نالہ و فریاد و فغاں سے	ye kaam na le nāla-o-faryād-o-fuġhāñ se
افلاک الٹ دینے کا ڈھب اور ہی کچھ ہے	aflāk ulaT dene kā Dhab aur hī kuchh hai
اک سلسلۂ راز ہے جینا کہ ہو مرنا	ik silsila-e-rāz hai jiinā ki ho marnā
جب اور ہی کچھ تھا مگر اب اور ہی کچھ ہے	jab aur hī kuchh thā magar ab aur hī kuchh hai
کچھ مہر قیامت ہے نہ کچھ نار جہنم	kuchh mehr-e-qayāmat hai na kuchh nār-e-jahannam
ہشیار کہ وہ قہر و غضب اور ہی کچھ ہے	hoshyār ki vo qahr-o-ġhazab aur hī kuchh hai
مذہب کی خرابی ہے نہ اخلاق کی پستی	maz.hab kī ḳharābī hai na aḳhlāq kī pastī
دنیا کے مصائب کا سبب اور ہی کچھ ہے	duniyā ke masā.ib kā sabab aur hī kuchh hai
بیہودہ سری سجدے میں ہے جان کھپانا	behūda-sarī sajde meñ hai jaan khapānā
آئین محبت میں ادب اور ہی کچھ ہے	ā.īn-e-mohabbat meñ adab aur hī kuchh hai
کیا حسن کے انداز تغافل کی شکایت	kyā husn ke andāz-e-taġhāful kī shikāyat
پیمان وفا عشق کا جب اور ہی کچھ ہے	paimān-e-vafā ishq kā jab aur hī kuchh hai
دنیا کو جگا دے جو عدم کو بھی سلا دے	duniyā ko jagā de jo adam ko bhī sulā de
سنتے ہیں کہ وہ روز وہ شب اور ہی کچھ ہے	sunte haiñ ki vo roz vo shab aur hī kuchh hai
آنکھوں نے فراقؔ آج نہ پوچھو جو دکھایا	āñkhoñ ne 'firāq' aaj na pūchho jo dikhāyā
جو کچھ نظر آتا ہے وہ سب اور ہی کچھ ہے	jo kuchh nazar aatā hai vo sab aur hī kuchh hai
بے ٹھکانے ہے دل غمگیں ٹھکانے کی کہو	be-Thikāne hai dil-e-ġham-ghīñ Thikāne kī kaho
شام ہجراں دوستو کچھ اس کے آنے کی کہو	shām-e-hijrāñ dosto kuchh is ke aane kī kaho
ہاں نہ پوچھ اک گرفتار قفس کی زندگی	haañ na pūchh ik giraftār-e-qafas kī zindagī
ہم صفیران چمن کچھ آشیانے کی کہو	ham-safīrān-e-chaman kuchh āshiyāne kī kaho
اڑ گیا ہے منزل دشوار میں غم کا سمند	uḌ gayā hai manzil-e-dushvār meñ ġham kā samand
گیسوئے پر پیچ و خم کے تازیانے کی کہو	gesū-e-pur-pech-o-ḳham ke tāziyāne kī kaho
بات بنتی اور باتوں سے نظر آتی نہیں	baat bantī aur bātoñ se nazar aatī nahīñ
اس نگاہ ناز کی باتیں بنانے کی کہو	is nigāh-e-nāz kī bāteñ banāne kī kaho
داستاں وہ تھی جسے دل بجھتے بجھتے کہہ گیا	dāstāñ vo thī jise dil bujhte bujhte kah gayā
شمع بزم زندگی کے جھلملانے کی کہو	sham-e-bazm-e-zindagī ke jhilmilāne kī kaho
کچھ دل مرحوم کی باتیں کرو اے اہل علم	kuchh dil-e-marhūm kī bāteñ karo ai ahl-e-ilm
جس سے ویرانے تھے آباد اس دوانے کی کہو	jis se vīrāne the ābād us divāne kī kaho
داستان زندگی بھی کس قدر دلچسپ ہے	dāstān-e-zindagī bhī kis qadar dilchasp hai
جو ازل سے چھڑ گیا ہے اس فسانے کی کہو	jo azal se chhiḌ gayā hai us fasāne kī kaho
یہ فسون نیم شب یہ خواب‌‌ ساماں خامشی	ye fusūn-e-nīm-e-shab ye ḳhvāb-sāmāñ ḳhāmushī
سامری فن آنکھ کے جادو جگانے کی کہو	sāmrī fan aañkh ke jaadū jagāne kī kaho
کوئی کیا کھائے گا یوں سچی قسم جھوٹی قسم	koī kyā khā.egā yuuñ sachchī qasam jhūTī qasam
اس نگاہ ناز کی سوگندھ کھانے کی کہو	us nigāh-e-nāz kī saugandh khāne kī kaho
شام ہی سے گوش بر آواز ہے بزم سخن	shaam hī se gosh-bar-āvāz hai bazm-e-suḳhan
کچھ فراقؔ اپنی سناؤ کچھ زمانے کی کہو	kuchh 'firāq' apnī sunāo kuchh zamāne kī kaho
شام غم کچھ اس نگاہ ناز کی باتیں کرو	shām-e-ġham kuchh us nigāh-e-nāz kī bāteñ karo
بے خودی بڑھتی چلی ہے راز کی باتیں کرو	be-ḳhudī baḌhtī chalī hai raaz kī bāteñ karo
یہ سکوت ناز یہ دل کی رگوں کا ٹوٹنا	ye sukūt-e-nāz ye dil kī ragoñ kā TūTnā
خامشی میں کچھ شکست ساز کی باتیں کرو	ḳhāmushī meñ kuchh shikast-e-sāz kī bāteñ karo
نکہت زلف پریشاں داستان شام غم	nik.hat-e-zulf-e-pareshāñ dāstān-e-shām-e-ġham
صبح ہونے تک اسی انداز کی باتیں کرو	sub.h hone tak isī andāz kī bāteñ karo
ہر رگ دل وجد میں آتی رہے دکھتی رہے	har rag-e-dil vajd meñ aatī rahe dukhtī rahe
یوں ہی اس کے جا و بے جا ناز کی باتیں کرو	yūñhī us ke jā-o-bejā naaz kī bāteñ karo
جو عدم کی جان ہے جو ہے پیام زندگی	jau adam kī jaan hai jo hai payām-e-zindagī
اس سکوت راز اس آواز کی باتیں کرو	us sukūt-e-rāz us āvāz kī bāteñ karo
عشق رسوا ہو چلا بے کیف سا بیزار سا	ishq rusvā ho chalā be-kaif sā bezār sā
آج اس کی نرگس غماز کی باتیں کرو	aaj us kī nargas-e-ġhammaz kī bāteñ karo
نام بھی لینا ہے جس کا اک جہان رنگ و بو	naam bhī lenā hai jis kā ik jahān-e-rañg-o-bū
دوستو اس نو بہار ناز کی باتیں کرو	dosto us nau-bahār-e-nāz kī bāteñ karo
کس لیے عذر تغافل کس لیے الزام عشق	kis liye uzr-e-taġhāful kis liye ilzām-e-ishq
آج چرخ‌ تفرقہ پرواز کی باتیں کرو	aaj charḳh-e-tafraqa-parvāz kī bāteñ karo
کچھ قفس کی تیلیوں سے چھن رہا ہے نور سا	kuchh qafas kī tīliyoñ se chhan rahā hai nuur sā
کچھ فضا کچھ حسرت پرواز کی باتیں کرو	kuchh fazā kuchh hasrat-e-parvāz kī bāteñ karo
جو حیات جاوداں ہے جو ہے مرگ ناگہاں	jo hayāt-e-jāvidāñ hai jo hai marg-e-nā-gahāñ
آج کچھ اس ناز اس انداز کی باتیں کرو	aaj kuchh us naaz us andāz kī bāteñ karo
عشق بے پروا بھی اب کچھ ناشکیبا ہو چلا	ishq-e-be-parvā bhī ab kuchh nā-shakebā ho chalā
شوخئ حسن کرشہ ساز کی باتیں کرو	shoḳhī-e-husn-e-karishma-sāz kī bāteñ karo
جس کی فرقت نے پلٹ دی عشق کی کایا فراقؔ	jis kī furqat ne palaT dī ishq kī kaayā 'firāq'
آج اس عیسیٰ نفس دم ساز کی باتیں کرو	aaj us īsā-nafas dam-sāz kī bāteñ karo
ستاروں سے الجھتا جا رہا ہوں	sitāroñ se ulajhtā jā rahā huuñ
شب فرقت بہت گھبرا رہا ہوں	shab-e-furqat bahut ghabrā rahā huuñ
ترے غم کو بھی کچھ بہلا رہا ہوں	tire ġham ko bhī kuchh bahlā rahā huuñ
جہاں کو بھی سمجھتا جا رہا ہوں	jahāñ ko bhī samajhtā jā rahā huuñ
یقیں یہ ہے حقیقت کھل رہی ہے	yaqīñ ye hai haqīqat khul rahī hai
گماں یہ ہے کہ دھوکے کھا رہا ہوں	gumāñ ye hai ki dhoke khā rahā huuñ
اگر ممکن ہو لے لے اپنی آہٹ	agar mumkin ho le le apnī aahaT
خبر دو حسن کو میں آ رہا ہوں	ḳhabar do husn ko maiñ aa rahā huuñ
حدیں حسن و محبت کی ملا کر	hadeñ husn-o-mohabbat kī milā kar
قیامت پر قیامت ڈھا رہا ہوں	qayāmat par qayāmat Dhā rahā huuñ
خبر ہے تجھ کو اے ضبط محبت	ḳhabar hai tujh ko ai zabt-e-mohabbat
ترے ہاتھوں میں لٹتا جا رہا ہوں	tire hāthoñ meñ luTtā jā rahā huuñ
اثر بھی لے رہا ہوں تیری چپ کا	asar bhī le rahā huuñ terī chup kā
تجھے قائل بھی کرتا جا رہا ہوں	tujhe qaa.il bhī kartā jā rahā huuñ
بھرم تیرے ستم کا کھل چکا ہے	bharam tere sitam kā khul chukā hai
میں تجھ سے آج کیوں شرما رہا ہوں	maiñ tujh se aaj kyuuñ sharmā rahā huuñ
انہیں میں راز ہیں گلباریوں کے	unhīñ meñ raaz haiñ gul-bāriyoñ ke
میں جو چنگاریاں برسا رہا ہوں	maiñ jo chiñgāriyāñ barsā rahā huuñ
جو ان معصوم آنکھوں نے دیے تھے	jo un ma.asūm āñkhoñ ne diye the
وہ دھوکے آج تک میں کھا رہا ہوں	vo dhoke aaj tak maiñ khā rahā huuñ
ترے پہلو میں کیوں ہوتا ہے محسوس	tire pahlū meñ kyuuñ hotā hai mahsūs
کہ تجھ سے دور ہوتا جا رہا ہوں	ki tujh se duur hotā jā rahā huuñ
حد‌‌ جور‌ و کرم سے بڑھ چلا حسن	had-e-jor-o-karam se baḌh chalā husn
نگاہ یار کو یاد آ رہا ہوں	nigāh-e-yār ko yaad aa rahā huuñ
جو الجھی تھی کبھی آدم کے ہاتھوں	jo uljhī thī kabhī aadam ke hāthoñ
وہ گتھی آج تک سلجھا رہا ہوں	vo gutthī aaj tak suljhā rahā huuñ
محبت اب محبت ہو چلی ہے	mohabbat ab mohabbat ho chalī hai
تجھے کچھ بھولتا سا جا رہا ہوں	tujhe kuchh bhūltā sā jā rahā huuñ
اجل بھی جن کو سن کر جھومتی ہے	ajal bhī jin ko sun kar jhūmtī hai
وہ نغمے زندگی کے گا رہا ہوں	vo naġhme zindagī ke gā rahā huuñ
یہ سناٹا ہے میرے پاؤں کی چاپ	ye sannāTā hai mere paañv kī chaap
فراقؔ اپنی کچھ آہٹ پا رہا ہوں	'firāq' apnī kuchh aahaT pā rahā huuñ
رکی رکی سی شب مرگ ختم پر آئی	rukī rukī sī shab-e-marg ḳhatm par aa.ī
وہ پو پھٹی وہ نئی زندگی نظر آئی	vo pau phaTī vo na.ī zindagī nazar aa.ī
یہ موڑ وہ ہے کہ پرچھائیاں بھی دیں گی نہ ساتھ	ye moḌ vo hai ki parchhā.iyāñ bhī deñgī na saath
مسافروں سے کہو اس کی رہ گزر آئی	musāfiroñ se kaho us kī rahguzar aa.ī
فضا تبسم صبح بہار تھی لیکن	fazā tabassum-e-sub.h-e-bahār thī lekin
پہنچ کے منزل جاناں پہ آنکھ بھر آئی	pahuñch ke manzil-e-jānāñ pe aañkh bhar aa.ī
کہیں زمان و مکاں میں ہے نام کو بھی سکوں	kahīñ zamān-o-makāñ meñ hai naam ko bhī sukūñ
مگر یہ بات محبت کی بات پر آئی	magar ye baat mohabbat kī baat par aa.ī
کسی کی بزم طرب میں حیات بٹتی تھی	kisī kī bazm-e-tarab meñ hayāt baTtī thī
امید واروں میں کل موت بھی نظر آئی	umīd-vāroñ meñ kal maut bhī nazar aa.ī
کہاں ہر ایک سے انسانیت کا بار اٹھا	kahāñ har ek se insāniyat kā baar uThā
کہ یہ بلا بھی ترے عاشقوں کے سر آئی	ki ye balā bhī tire āshiqoñ ke sar aa.ī
دلوں میں آج تری یاد مدتوں کے بعد	diloñ meñ aaj tirī yaad muddatoñ ke ba.ad
بہ چہرۂ متبسم بہ چشم تر آئی	ba-chehra-e-mutabassim ba-chashm-e-tar aa.ī
نیا نہیں ہے مجھے مرگ ناگہاں کا پیام	nayā nahīñ hai mujhe marg-e-nā-gahāñ kā payām
ہزار رنگ سے اپنی مجھے خبر آئی	hazār rañg se apnī mujhe ḳhabar aa.ī
فضا کو جیسے کوئی راگ چیرتا جائے	fazā ko jaise koī raag chīrtā jaa.e
تری نگاہ دلوں میں یوں ہی اتر آئی	tirī nigāh diloñ meñ yūñhī utar aa.ī
ذرا وصال کے بعد آئنہ تو دیکھ اے دوست	zarā visāl ke ba.ad aa.ina to dekh ai dost
ترے جمال کی دوشیزگی نکھر آئی	tire jamāl kī doshīzgī nikhar aa.ī
ترا ہی عکس سرشک غم زمانہ میں تھا	tirā hī aks sarishk-e-ġham-e-zamāna meñ thā
نگاہ میں تری تصویر سی اتر آئی	nigāh meñ tirī tasvīr sī utar aa.ī
عجب نہیں کہ چمن در چمن بنے ہر پھول	ajab nahīñ ki chaman-dar-chaman bane har phuul
کلی کلی کی صبا جا کے گود بھر آئی	kalī kalī kī sabā jā ke god bhar aa.ī
شب فراقؔ اٹھے دل میں اور بھی کچھ درد	shab-e-'firāq' uThe dil meñ aur bhī kuchh dard
کہوں یہ کیسے تری یاد رات بھر آئی	kahūñ ye kaise tirī yaad rāt-bhar aa.ī
یہ نرم نرم ہوا جھلملا رہے ہیں چراغ	ye narm narm havā jhilmilā rahe haiñ charāġh
ترے خیال کی خوشبو سے بس رہے ہیں دماغ	tire ḳhayāl kī ḳhushbū se bas rahe haiñ dimāġh
دلوں کو تیرے تبسم کی یاد یوں آئی	diloñ ko tere tabassum kī yaad yuuñ aa.ī
کہ جگمگا اٹھیں جس طرح مندروں میں چراغ	ki jagmagā uTheñ jis tarah mandiroñ meñ charāġh
جھلکتی ہے کھنچی شمشیر میں نئی دنیا	jhalaktī hai khiñchī shamshīr meñ na.ī duniyā
حیات و موت کے ملتے نہیں ہیں آج دماغ	hayāt o maut ke milte nahīñ haiñ aaj dimāġh
حریف سینۂ مجروح و آتش غم عشق	harīf-e-sīna-e-majrūh o ātish-e-ġham-e-ishq
نہ گل کی چاک گریبانیاں نہ لالے کے داغ	na gul kī chāk-garebāniyāñ na laale ke daaġh
وہ جن کے حال میں لو دے اٹھے غم فردا	vo jin ke haal meñ lau de uThe ġham-e-fardā
وہی ہیں انجمن زندگی کے چشم و چراغ	vahī haiñ anjuman-e-zindagī ke chashm-o-charāg
تمام شعلۂ گل ہے تمام موج بہار	tamām sho.ala-e-gul hai tamām mauj-e-bahār
کہ تا حد نگہ شوق لہلہاتے ہیں باغ	ki tā-had-e-nigah-e-shauq lahlahāte haiñ baaġh
نئی زمین نیا آسماں نئی دنیا	na.ī zamīn nayā āsmāñ na.ī duniyā
سنا تو ہے کہ محبت کو ان دنوں ہے فراغ	sunā to hai ki mohabbat ko in dinoñ hai farāġh
جو تہمتیں نہ اٹھیں اک جہاں سے ان کے سمیت	jo tohmateñ na uThīñ ik jahāñ se un ke samet
گناہ گار محبت نکل گئے بے داغ	gunāhgār-e-mohabbat nikal ga.e be-dāġh
جو چھپ کے تاروں کی آنکھوں سے پاؤں دھرتا ہے	jo chhup ke tāroñ kī āñkhoñ se paañv dhartā hai
اسی کے نقش کف پا سے جل اٹھے ہیں چراغ	usī ke naqsh-e-kaf-e-pā se jal uThe haiñ charāġh
جہان راز ہوئی جا رہی ہے آنکھ تری	jahān-e-rāz huī jā rahī hai aañkh tirī
کچھ اس طرح وہ دلوں کا لگا رہی ہے سراغ	kuchh is tarah vo diloñ kā lagā rahī hai surāġh
زمانہ کود پڑا آگ میں یہی کہہ کر	zamāna kuud paḌā aag meñ yahī kah kar
کہ خون چاٹ کے ہو جائے گی یہ آگ بھی باغ	ki ḳhuun chaaT ke ho jā.egī ye aag bhī baaġh
نگاہیں مطلع نو پر ہیں ایک عالم کی	nigāheñ matl.a-e-nau par haiñ ek aalam kī
کہ مل رہا ہے کسی پھوٹتی کرن کا سراغ	ki mil rahā hai kisī phūTtī kiran kā surāġh
دلوں میں داغ محبت کا اب یہ عالم ہے	diloñ meñ dāġh-e-mohabbat kā ab ye aalam hai
کہ جیسے نیند میں ڈوبے ہوں پچھلی رات چراغ	ki jaise niiñd meñ Duube hoñ pichhlī raat charāġh
فراقؔ بزم چراغاں ہے محفل رنداں	'firāq' bazm-e-charāġhāñ hai mahfil-e-rindāñ
سجے ہیں پگھلی ہوئی آگ سے چھلکتے ایاغ	saje haiñ pighlī huī aag se chhalakte ayāġh
چھیڑ اے دل یہ کسی شوخ کے رخساروں سے	chheḌ ai dil ye kisī shoḳh ke ruḳhsāroñ se
کھیلنا آہ دہکتے ہوئے انگاروں سے	khelnā aah dahakte hue añgāroñ se
ہم شب ہجر میں جب سوتی ہے ساری دنیا	ham shab-e-hijr meñ jab sotī hai saarī duniyā
ذکر کرتے ہیں ترا چھٹکے ہوئے تاروں سے	zikr karte haiñ tirā chhiTke hue tāroñ se
اشک بھر لائے کسی نے جو ترا نام لیا	ashk bhar laa.e kisī ne jo tirā naam liyā
اور کیا ہجر میں ہوتا ترے بیماروں سے	aur kyā hijr meñ hotā tire bīmāroñ se
چھیڑ نغمہ کوئی گو دل کی شکستہ ہیں رگیں	chheḌ naġhma koī go dil kī shikasta haiñ rageñ
ہم نکالیں گے صدا ٹوٹے ہوئے تاروں سے	ham nikāleñge sadā TuuTe hue tāroñ se
ہم کو تیری ہے ضرورت نہ اسے بھول اے دوست	ham ko terī hai zarūrat na ise bhuul ai dost
تیرے اقراروں سے مطلب ہے نہ انکاروں سے	tere iqrāroñ se matlab hai na inkāroñ se
ہم ہیں وہ بیکس و بے یار کہ بیٹھے بیٹھے	ham haiñ vo bekas-o-be-yār ki baiThe baiThe
اپنا دکھ درد کہا کرتے ہیں دیواروں سے	apnā dukh-dard kahā karte haiñ dīvāroñ se
اہل دنیا سے یہ کہتے ہیں مرے نالۂ دل	ahl-e-duniyā se ye kahte haiñ mire nāla-e-dil
ہم صدا دیں گے غم ہجر کے میناروں سے	ham sadā deñge ġham-e-hijr ke mīnāroñ se
عشق ہمدردیٔ عالم کا روادار نہیں	ishq hamdardī-e-ālam kā ravādār nahīñ
ہو گئی بھول فراقؔ آپ کے غم خواروں سے	ho ga.ī bhuul 'firāq' aap ke ġham-ḳhvāroñ se
چھلک کے کم نہ ہو ایسی کوئی شراب نہیں	chhalak ke kam na ho aisī koī sharāb nahīñ
نگاہ نرگس رعنا ترا جواب نہیں	nigāh-e-nargis-e-ra.anā tirā javāb nahīñ
زمین جاگ رہی ہے کہ انقلاب ہے کل	zamīn jaag rahī hai ki inqalāb hai kal
وہ رات ہے کوئی ذرہ بھی محو خواب نہیں	vo raat hai koī zarra bhī mahv-e-ḳhvāb nahīñ
حیات درد ہوئی جا رہی ہے کیا ہوگا	hayāt-e-dard huī jā rahī hai kyā hogā
اب اس نظر کی دعائیں بھی مستجاب نہیں	ab is nazar kī duā.eñ bhī mustajāb nahīñ
زمین اس کی فلک اس کا کائنات اس کی	zamīn us kī falak us kā kā.enāt us kī
کچھ ایسا عشق ترا خانماں خراب نہیں	kuchh aisā ishq tirā ḳhānumāñ-ḳharāb nahīñ
ابھی کچھ اور ہو انسان کا لہو پانی	abhī kuchh aur ho insān kā lahū paanī
ابھی حیات کے چہرے پر آب و تاب نہیں	abhī hayāt ke chehre par āb-o-tāb nahīñ
جہاں کے باب میں تر دامنوں کا قول یہ ہے	jahāñ ke baab meñ tar dāmanoñ kā qaul ye hai
یہ موج مارتا دریا کوئی سراب نہیں	ye mauj mārtā dariyā koī sarāb nahīñ
دکھا تو دیتی ہے بہتر حیات کے سپنے	dikhā to detī hai behtar hayāt ke sapne
خراب ہو کے بھی یہ زندگی خراب نہیں	ḳharāb ho ke bhī ye zindagī ḳharāb nahīñ
کسی کا یوں تو ہوا کون عمر بھر پھر بھی	kisī kā yuuñ to huā kaun umr bhar phir bhī
یہ حسن و عشق تو دھوکا ہے سب مگر پھر بھی	ye husn o ishq to dhokā hai sab magar phir bhī
ہزار بار زمانہ ادھر سے گزرا ہے	hazār baar zamāna idhar se guzrā hai
نئی نئی سی ہے کچھ تیری رہ گزر پھر بھی	na.ī na.ī sī hai kuchh terī rahguzar phir bhī
کہوں یہ کیسے ادھر دیکھ یا نہ دیکھ ادھر	kahūñ ye kaise idhar dekh yā na dekh udhar
کہ درد درد ہے پھر بھی نظر نظر پھر بھی	ki dard dard hai phir bhī nazar nazar phir bhī
خوشا اشارۂ پیہم زہے سکوت نظر	ḳhushā ishāra-e-paiham zahe sukūt-e-nazar
دراز ہو کے فسانہ ہے مختصر پھر بھی	darāz ho ke fasāna hai muḳhtasar phir bhī
جھپک رہی ہیں زمان و مکاں کی بھی آنکھیں	jhapak rahī haiñ zamān o makāñ kī bhī āñkheñ
مگر ہے قافلہ آمادۂ سفر پھر بھی	magar hai qāfila āmāda-e-safar phir bhī
شب فراق سے آگے ہے آج میری نظر	shab-e-firāq se aage hai aaj merī nazar
کہ کٹ ہی جائے گی یہ شام بے سحر پھر بھی	ki kaT hī jā.egī ye shām-e-be-sahar phir bhī
کہیں یہی تو نہیں کاشف حیات و ممات	kahīñ yahī to nahīñ kāshif-e-hayāt-o-mamāt
یہ حسن و عشق بظاہر ہیں بے خبر پھر بھی	ye husn o ishq ba-zāhir haiñ be-ḳhabar phir bhī
پلٹ رہے ہیں غریب الوطن پلٹنا تھا	palaT rahe haiñ ġharīb-ul-vatan palaTnā thā
وہ کوچہ روکش جنت ہو گھر ہے گھر پھر بھی	vo kūcha rū-kash-e-jannat ho ghar hai ghar phir bhī
لٹا ہوا چمن عشق ہے نگاہوں کو	luTā huā chaman-e-ishq hai nigāhoñ ko
دکھا گیا وہی کیا کیا گل و ثمر پھر بھی	dikhā gayā vahī kyā kyā gul o samar phir bhī
خراب ہو کے بھی سوچا کیے ترے مہجور	ḳharāb ho ke bhī sochā kiye tire mahjūr
یہی کہ تیری نظر ہے تری نظر پھر بھی	yahī ki terī nazar hai tirī nazar phir bhī
ہو بے نیاز اثر بھی کبھی تری مٹی	ho be-niyāz-e-asar bhī kabhī tirī miTTī
وہ کیمیا ہی سہی رہ گئی کسر پھر بھی	vo kīmiyā hī sahī rah ga.ī kasar phir bhī
لپٹ گیا ترا دیوانہ گرچہ منزل سے	lipaT gayā tirā dīvāna garche manzil se
اڑی اڑی سی ہے یہ خاک رہ گزر پھر بھی	uḌī uḌī sī hai ye ḳhāk-e-rahguzar phir bhī
تری نگاہ سے بچنے میں عمر گزری ہے	tirī nigāh se bachne meñ umr guzrī hai
اتر گیا رگ جاں میں یہ نیشتر پھر بھی	utar gayā rag-e-jāñ meñ ye neshtar phir bhī
غم فراق کے کشتوں کا حشر کیا ہوگا	ġham-e-firāq ke kushtoñ kā hashr kyā hogā
یہ شام ہجر تو ہو جائے گی سحر پھر بھی	ye shām-e-hijr to ho jā.egī sahar phir bhī
فنا بھی ہو کے گراں باریٔ حیات نہ پوچھ	fanā bhī ho ke girāñ-bārī-e-hayāt na pūchh
اٹھائے اٹھ نہیں سکتا یہ درد سر پھر بھی	uThā.e uTh nahīñ saktā ye dard-e-sar phir bhī
ستم کے رنگ ہیں ہر التفات پنہاں میں	sitam ke rañg haiñ har iltifāt-e-pinhāñ meñ
کرم نما ہیں ترے جور سر بسر پھر بھی	karam-numā haiñ tire jaur sar-ba-sar phir bhī
خطا معاف ترا عفو بھی ہے مثل سزا	ḳhatā-muāf tirā afv bhī hai misl-e-sazā
تری سزا میں ہے اک شان در گزر پھر بھی	tirī sazā meñ hai ik shān-e-dar-guzar phir bhī
اگرچہ بے خودیٔ عشق کو زمانہ ہوا	agarche be-ḳhudī-e-ishq ko zamāna huā
فراقؔ کرتی رہی کام وہ نظر پھر بھی	'firāq' kartī rahī kaam vo nazar phir bhī
آنکھوں میں جو بات ہو گئی ہے	āñkhoñ meñ jo baat ho ga.ī hai
اک شرح حیات ہو گئی ہے	ik sharh-e-hayāt ho ga.ī hai
جب دل کی وفات ہو گئی ہے	jab dil kī vafāt ho ga.ī hai
ہر چیز کی رات ہو گئی ہے	har chiiz kī raat ho ga.ī hai
غم سے چھٹ کر یہ غم ہے مجھ کو	ġham se chhuT kar ye ġham hai mujh ko
کیوں غم سے نجات ہو گئی ہے	kyuuñ ġham se najāt ho ga.ī hai
مدت سے خبر ملی نہ دل کی	muddat se ḳhabar milī na dil kī
شاید کوئی بات ہو گئی ہے	shāyad koī baat ho ga.ī hai
جس شے پہ نظر پڑی ہے تیری	jis shai pe nazar paḌī hai terī
تصویر حیات ہو گئی ہے	tasvīr-e-hayāt ho ga.ī hai
اب ہو مجھے دیکھیے کہاں صبح	ab ho mujhe dekhiye kahāñ sub.h
ان زلفوں میں رات ہو گئی ہے	un zulfoñ meñ raat ho ga.ī hai
دل میں تجھ سے تھی جو شکایت	dil meñ tujh se thī jo shikāyat
اب غم کے نکات ہو گئی ہے	ab ġham ke nikāt ho ga.ī hai
اقرار گناہ عشق سن لو	iqrār-e-gunāh-e-ishq sun lo
مجھ سے اک بات ہو گئی ہے	mujh se ik baat ho ga.ī hai
جو چیز بھی مجھ کو ہاتھ آئی	jo chiiz bhī mujh ko haath aa.ī
تیری سوغات ہو گئی ہے	terī sauġhāt ho ga.ī hai
کیا جانیے موت پہلے کیا تھی	kyā jāniye maut pahle kyā thī
اب میری حیات ہو گئی ہے	ab merī hayāt ho ga.ī hai
گھٹتے گھٹتے تری عنایت	ghaTte ghaTte tirī ināyat
میری اوقات ہو گئی ہے	merī auqāt ho ga.ī hai
اس چشم سیہ کی یاد یکسر	us chashm-e-siyah kī yaad yaksar
شام ظلمات ہو گئی ہے	shām-e-zulmāt ho ga.ī hai
اس دور میں زندگی بشر کی	is daur meñ zindagī bashar kī
بیمار کی رات ہو گئی ہے	bīmār kī raat ho ga.ī hai
جیتی ہوئی بازیٔ محبت	jiitī huī bāzī-e-mohabbat
کھیلا ہوں تو مات ہو گئی ہے	khelā huuñ to maat ho ga.ī hai
مٹنے لگیں زندگی کی قدریں	miTne lagīñ zindagī kī qadreñ
جب غم سے نجات ہو گئی ہے	jab ġham se najāt ho ga.ī hai
وہ چاہیں تو وقت بھی بدل جائے	vo chāheñ to vaqt bhī badal jaa.e
جب آئے ہیں رات ہو گئی ہے	jab aa.e haiñ raat ho ga.ī hai
دنیا ہے کتنی بے ٹھکانہ	duniyā hai kitnī be-Thikāna
عاشق کی برات ہو گئی ہے	āshiq kī barāt ho ga.ī hai
پہلے وہ نگاہ اک کرن تھی	pahle vo nigāh ik kiran thī
اب برق صفات ہو گئی ہے	ab barq-sifāt ho ga.ī hai
جس چیز کو چھو دیا ہے تو نے	jis chiiz ko chhū diyā hai tū ne
اک برگ نبات ہو گئی ہے	ik barg-e-nabāt ho ga.ī hai
اکا دکا صدائے زنجیر	ikkā-dukkā sadā-e-zanjīr
زنداں میں رات ہو گئی ہے	zindāñ meñ raat ho ga.ī hai
ایک ایک صفت فراقؔ اس کی	ek ek sifat 'firāq' us kī
دیکھا ہے تو ذات ہو گئی ہے	dekhā hai to zaat ho ga.ī hai
تمہیں کیوں کر بتائیں زندگی کو کیا سمجھتے ہیں	tumheñ kyūñkar batā.eñ zindagī ko kyā samajhte haiñ
سمجھ لو سانس لینا خودکشی کرنا سمجھتے ہیں	samajh lo saañs lenā ḳhud-kushī karnā samajhte haiñ
کسی بدمست کو راز آشنا سب کا سمجھتے ہیں	kisī badmast ko rāz-āshnā sab kā samajhte haiñ
نگاہ یار تجھ کو کیا بتائیں کیا سمجھتے ہیں	nigāh-e-yār tujh ko kyā batā.eñ kyā samajhte haiñ
بس اتنے پر ہمیں سب لوگ دیوانہ سمجھتے ہیں	bas itne par hameñ sab log dīvāna samajhte haiñ
کہ اس دنیا کو ہم اک دوسری دنیا سمجھتے ہیں	ki is duniyā ko ham ik dūsrī duniyā samajhte haiñ
کہاں کا وصل تنہائی نے شاید بھیس بدلا ہے	kahāñ kā vasl tanhā.ī ne shāyad bhes badlā hai
ترے دم بھر کے مل جانے کو ہم بھی کیا سمجھتے ہیں	tire dam bhar ke mil jaane ko ham bhī kyā samajhte haiñ
امیدوں میں بھی ان کی ایک شان بے نیازی ہے	umīdoñ meñ bhī un kī ek shān-e-be-niyāzī hai
ہر آسانی کو جو دشوار ہو جانا سمجھتے ہیں	har āsānī ko jo dushvār ho jaanā samajhte haiñ
یہی ضد ہے تو خیر آنکھیں اٹھاتے ہیں ہم اس جانب	yahī zid hai to ḳhair āñkheñ uThāte haiñ ham us jānib
مگر اے دل ہم اس میں جان کا کھٹکا سمجھتے ہیں	magar ai dil ham is meñ jaan kā khaTkā samajhte haiñ
کہیں ہوں تیرے دیوانے ٹھہر جائیں تو زنداں ہے	kahīñ hoñ tere dīvāne Thahar jaa.eñ to zindāñ hai
جدھر کو منہ اٹھا کر چل پڑے صحرا سمجھتے ہیں	jidhar ko muñh uThā kar chal paḌe sahrā samajhte haiñ
جہاں کی فطرت بیگانہ میں جو کیف غم بھر دیں	jahāñ kī fitrat-e-begāna meñ jo kaif-e-ġham bhar deñ
وہی جینا سمجھتے ہیں وہی مرنا سمجھتے ہیں	vahī jiinā samajhte haiñ vahī marnā samajhte haiñ
ہمارا ذکر کیا ہم کو تو ہوش آیا محبت میں	hamārā zikr kyā ham ko to hosh aayā mohabbat meñ
مگر ہم قیس کا دیوانہ ہو جانا سمجھتے ہیں	magar ham qais kā dīvāna ho jaanā samajhte haiñ
نہ شوخی شوخ ہے اتنی نہ پرکار اتنی پرکاری	na shoḳhī shoḳh hai itnī na purkār itnī purkārī
نہ جانے لوگ تیری سادگی کو کیا سمجھتے ہیں	na jaane log terī sādgī ko kyā samajhte haiñ
بھلا دیں ایک مدت کی جفائیں اس نے یہ کہہ کر	bhulā diiñ ek muddat kī jafā.eñ us ne ye kah kar
تجھے اپنا سمجھتے تھے تجھے اپنا سمجھتے ہیں	tujhe apnā samajhte the tujhe apnā samajhte haiñ
یہ کہہ کر آبلہ پا روندتے جاتے ہیں کانٹوں کو	ye kah kar ābla-pā rauñdte jaate haiñ kāñToñ ko
جسے تلووں میں کر لیں جذب اسے صحرا سمجھتے ہیں	jise talvoñ meñ kar leñ jazb use sahrā samajhte haiñ
یہ ہستی نیستی سب موج خیزی ہے محبت کی	ye hastī nīstī sab mauj-ḳhezī hai mohabbat kī
نہ ہم قطرہ سمجھتے ہیں نہ ہم دریا سمجھتے ہیں	na ham qatra samajhte haiñ na ham dariyā samajhte haiñ
فراقؔ اس گردش ایام سے کب کام نکلا ہے	'firāq' is gardish-e-ayyām se kab kaam niklā hai
سحر ہونے کو بھی ہم رات کٹ جانا سمجھتے ہیں	sahar hone ko bhī ham raat kaT jaanā samajhte haiñ
یہ نکہتوں کی نرم روی یہ ہوا یہ رات	ye nik.hatoñ kī narm-ravī ye havā ye raat
یاد آ رہے ہیں عشق کو ٹوٹے تعلقات	yaad aa rahe haiñ ishq ko TuuTe ta.alluqāt
مایوسیوں کی گود میں دم توڑتا ہے عشق	māyūsiyoñ kī god meñ dam toḌtā hai ishq
اب بھی کوئی بنا لے تو بگڑی نہیں ہے بات	ab bhī koī banā le to bigḌī nahīñ hai baat
کچھ اور بھی تو ہو ان اشارات کے سوا	kuchh aur bhī to ho in ishārāt ke sivā
یہ سب تو اے نگاہ کرم بات بات بات	ye sab to ai nigāh-e-karam baat baat baat
اک عمر کٹ گئی ہے ترے انتظار میں	ik umr kaT ga.ī hai tire intizār meñ
ایسے بھی ہیں کہ کٹ نہ سکی جن سے ایک رات	aise bhī haiñ ki kaT na sakī jin se ek raat
ہم اہل انتظار کے آہٹ پہ کان تھے	ham ahl-e-intizār ke aahaT pe kaan the
ٹھنڈی ہوا تھی غم تھا ترا ڈھل چلی تھی رات	ThanDī havā thī ġham thā tirā Dhal chalī thī raat
یوں تو بچی بچی سی اٹھی وہ نگاہ ناز	yuuñ to bachī bachī sī uThī vo nigāh-e-nāz
دنیائے دل میں ہو ہی گئی کوئی واردات	duniyā-e-dil meñ ho hī ga.ī koī vārdāt
جن کا سراغ پا نہ سکی غم کی روح بھی	jin kā surāġh pā na sakī ġham kī ruuh bhī
ناداں ہوئے ہیں عشق میں ایسے بھی سانحات	nādāñ hue haiñ ishq meñ aise bhī sānehāt
ہر سعی و ہر عمل میں محبت کا ہاتھ ہے	har sa.ī o har amal meñ mohabbat kā haath hai
تعمیر زندگی کے سمجھ کچھ محرکات	ta.amīr-e-zindagī ke samajh kuchh muharrikāt
اس جا تری نگاہ مجھے لے گئی جہاں	us jā tirī nigāh mujhe le ga.ī jahāñ
لیتی ہو جیسے سانس یہ بے جان کائنات	letī ho jaise saañs ye be-jān kā.enāt
کیا نیند آئے اس کو جسے جاگنا نہ آئے	kyā niiñd aa.e us ko jise jāgnā na aa.e
جو دن کو دن کرے وہ کرے رات کو بھی رات	jo din ko din kare vo kare raat ko bhī raat
دریا کے مد و جزر بھی پانی کے کھیل ہیں	dariyā ke madd-o-jazr bhī paanī ke khel haiñ
ہستی ہی کے کرشمے ہیں کیا موت کیا حیات	hastī hī ke karishme haiñ kyā maut kyā hayāt
اہل رضا میں شان بغاوت بھی ہو ذرا	ahl-e-razā meñ shān-e-baġhāvat bhī ho zarā
اتنی بھی زندگی نہ ہو پابند رسمیات	itnī bhī zindagī na ho pāband-e-rasmiyāt
ہم اہل غم نے رنگ زمانہ بدل دیا	ham ahl-e-ġham ne rañg-e-zamāna badal diyā
کوشش تو کی سبھی نے مگر بن پڑے کی بات	koshish to kī sabhī ne magar ban paḌe kī baat
پیدا کرے زمین نئی آسماں نیا	paidā kare zamīn na.ī āsmāñ nayā
اتنا تو لے کوئی اثر دور کائنات	itnā to le koī asar-e-daur-kā.enāt
شاعر ہوں گہری نیند میں ہیں جو حقیقتیں	shā.ir huuñ gahrī niiñd meñ haiñ jo haqīqateñ
چونکا رہے ہیں ان کو بھی میرے توہمات	chauñkā rahe haiñ un ko bhī mere tavahhumāt
مجھ کو تو غم نے فرصت غم بھی نہ دی فراقؔ	mujh ko to ġham ne fursat-e-ġham bhī na dī 'firāq'
دے فرصت حیات نہ جیسے غم حیات	de fursat-e-hayāt na jaise ġham-e-hayāt
کوئی پیغام محبت لب اعجاز تو دے	koī paiġhām-e-mohabbat lab-e-ejāz to de
موت کی آنکھ بھی کھل جائے گی آواز تو دے	maut kī aañkh bhī khul jā.egī āvāz to de
مقصد عشق ہم آہنگیٔ جزو و کل ہے	maqsad-e-ishq ham-āhañgī-e-juzv-o-kul hai
درد ہی درد سہی دل بوئے دم ساز تو دے	dard hī dard sahī dil bū-e-dam-sāz to de
چشم مخمور کے عنوان نظر کچھ تو کھلیں	chashm-e-maḳhmūr ke unvān-e-nazar kuchh to khuleñ
دل رنجور دھڑکنے کا کچھ انداز تو دے	dil-e-ranjūr dhaḌakne kā kuchh andāz to de
اک ذرا ہو نشۂ حسن میں انداز خمار	ik zarā ho nasha-e-husn meñ andāz-e-ḳhumār
اک جھلک عشق کے انجام کی آغاز تو دے	ik jhalak ishq ke anjām kī āġhāz to de
جو چھپائے نہ چھپے اور بتائے نہ بنے	jo chhupā.e na chhupe aur batā.e na bane
دل عاشق کو ان آنکھوں سے کوئی راز تو دے	dil-e-āshiq ko in āñkhoñ se koī raaz to de
منتظر اتنی کبھی تھی نہ فضائے آفاق	muntazir itnī kabhī thī na fazā-e-āfāq
چھیڑنے ہی کو ہوں پر درد غزل ساز تو دے	chheḌne hī ko huuñ pur-dard ġhazal saaz to de
ہم اسیران قفس آگ لگا سکتے ہیں	ham asīrān-e-qafas aag lagā sakte haiñ
فرصت نغمہ کبھی حسرت پرواز تو دے	fursat-e-naġhma kabhī hasrat-e-parvāz to de
عشق اک بار مشیت کو بدل سکتا ہے	ishq ik baar mashiyyat ko badal saktā hai
عندیہ اپنا مگر کچھ نگہ ناز تو دے	indiya apnā magar kuchh nigah-e-nāz to de
قرب و دیدار تو معلوم کسی کا پھر بھی	qurb o dīdār to ma.alūm kisī kā phir bhī
کچھ پتہ سا فلک تفرقہ پرداز تو دے	kuchh pata sā falak-e-tafraqa-pardāz to de
منزلیں گرد کی مانند اڑی جاتی ہیں	manzileñ gard kī mānind uḌī jaatī haiñ
ابلق دہر کچھ انداز تگ و تاز تو دے	ablaq-e-dahr kuchh andāz-e-tag-o-tāz to de
کان سے ہم تو فراقؔ آنکھ کا لیتے ہیں کام	kaan se ham to 'firāq' aañkh kā lete haiñ kaam
آج چھپ کر کوئی آواز پر آواز تو دے	aaj chhup kar koī āvāz par āvāz to de
اب دور آسماں ہے نہ دور حیات ہے	ab daur-e-āsmāñ hai na daur-e-hayāt hai
اے درد ہجر تو ہی بتا کتنی رات ہے	ai dard-e-hijr tū hī batā kitnī raat hai
ہر کائنات سے یہ الگ کائنات ہے	har kā.enāt se ye alag kā.enāt hai
حیرت سرائے عشق میں دن ہے نہ رات ہے	hairat-sarā-e-ishq meñ din hai na raat hai
جینا جو آ گیا تو اجل بھی حیات ہے	jiinā jo aa gayā to ajal bhī hayāt hai
اور یوں تو عمر خضر بھی کیا بے ثبات ہے	aur yuuñ to umr-e-ḳhizr bhī kyā be-sabāt hai
کیوں انتہائے ہوش کو کہتے ہیں بے خودی	kyuuñ intihā-e-hosh ko kahte haiñ be-ḳhudī
خورشید ہی کی آخری منزل تو رات ہے	ḳhurshīd hī kī āḳhirī manzil to raat hai
ہستی کو جس نے زلزلہ ساماں بنا دیا	hastī ko jis ne zalzala-sāmāñ banā diyā
وہ دل قرار پائے مقدر کی بات ہے	vo dil qarār paa.e muqaddar kī baat hai
یہ موشگافیاں ہیں گراں طبع عشق پر	ye mushagāfiyāñ haiñ girāñ tab-e-ishq par
کس کو دماغ کاوش ذات و صفات ہے	kis ko dimāġh-e-kāvish-e-zāt-o-sifāt hai
توڑا ہے لا مکاں کی حدوں کو بھی عشق نے	toḌā hai lā-makāñ kī hadoñ ko bhī ishq ne
زندان عقل تیری تو کیا کائنات ہے	zindān-e-aql terī to kyā kā.enāt hai
گردوں شرار برق دل بے قرار دیکھ	gardūñ sharār-e-barq-e-dil-e-be-qarār dekh
جن سے یہ تیری تاروں بھری رات رات ہے	jin se ye terī tāroñ bharī raat raat hai
گم ہو کے ہر جگہ ہیں زخود رفتگان عشق	gum ho ke har jagah haiñ za-ḳhud raftagān-e-ishq
ان کی بھی اہل کشف و کرامات ذات ہے	un kī bhī ahl-e-kashf-o-karāmāt zaat hai
ہستی بجز فنائے مسلسل کے کچھ نہیں	hastī ba-juz fanā-e-musalsal ke kuchh nahīñ
پھر کس لیے یہ فکر قرار و ثبات ہے	phir kis liye ye fikr-e-qarār-o-sabāt hai
اس جان دوستی کا خلوص نہاں نہ پوچھ	us jān-e-dostī kā ḳhulūs-e-nihāñ na pūchh
جس کا ستم بھی غیرت صد التفات ہے	jis kā sitam bhī ġhairat-e-sad-iltifāt hai
یوں تو ہزار درد سے روتے ہیں بد نصیب	yuuñ to hazār dard se rote haiñ bad-nasīb
تم دل دکھاؤ وقت مصیبت تو بات ہے	tum dil dukhāo vaqt-e-musībat to baat hai
عنوان غفلتوں کے ہیں قربت ہو یا وصال	unvān ġhaflatoñ ke haiñ qurbat ho yā visāl
بس فرصت حیات فراقؔ ایک رات ہے	bas fursat-e-hayāt 'firāq' ek raat hai
نرم فضا کی کروٹیں دل کو دکھا کے رہ گئیں	narm fazā kī karvaTeñ dil ko dukhā ke rah ga.iiñ
ٹھنڈی ہوائیں بھی تری یاد دلا کے رہ گئیں	ThanDī havā.eñ bhī tirī yaad dilā ke rah ga.iiñ
شام بھی تھی دھواں دھواں حسن بھی تھا اداس اداس	shaam bhī thī dhuāñ dhuāñ husn bhī thā udaas udaas
دل کو کئی کہانیاں یاد سی آ کے رہ گئیں	dil ko ka.ī kahāniyāñ yaad sī aa ke rah ga.iiñ
مجھ کو خراب کر گئیں نیم نگاہیاں تری	mujh ko ḳharāb kar ga.iiñ nīm-nigāhiyāñ tirī
مجھ سے حیات و موت بھی آنکھیں چرا کے رہ گئیں	mujh se hayāt o maut bhī āñkheñ churā ke rah ga.iiñ
حسن نظر فریب میں کس کو کلام تھا مگر	husn-e-nazar-fareb meñ kis ko kalām thā magar
تیری ادائیں آج تو دل میں سما کے رہ گئیں	terī adā.eñ aaj to dil meñ samā ke rah ga.iiñ
تب کہیں کچھ پتہ چلا صدق و خلوص حسن کا	tab kahīñ kuchh pata chalā sidq-o-ḳhulūs-e-husn kā
جب وہ نگاہیں عشق سے باتیں بنا کے رہ گئیں	jab vo nigāheñ ishq se bāteñ banā ke rah ga.iiñ
تیرے خرام ناز سے آج وہاں چمن کھلے	tere ḳhirām-e-nāz se aaj vahāñ chaman khile
فصلیں بہار کی جہاں خاک اڑا کے رہ گئیں	fasleñ bahār kī jahāñ ḳhaak uḌā ke rah ga.iiñ
پوچھ نہ ان نگاہوں کی طرفہ کرشمہ سازیاں	pūchh na un nigāhoñ kī turfa karishma-sāziyāñ
فتنے سلا کے رہ گئیں فتنے جگا کے رہ گئیں	fitne sulā ke rah ga.iiñ fitne jagā ke rah ga.iiñ
تاروں کی آنکھ بھی بھر آئی میری صدائے درد پر	tāroñ kī aañkh bhī bhar aa.ī merī sadā-e-dard par
ان کی نگاہیں بھی ترا نام بتا کے رہ گئیں	un kī nigāheñ bhī tirā naam batā ke rah ga.iiñ
اف یہ زمیں کی گردشیں آہ یہ غم کی ٹھوکریں	uf ye zamīñ kī gardisheñ aah ye ġham kī Thokareñ
یہ بھی تو بخت خفتہ کے شانے ہلا کے رہ گئیں	ye bhī to baḳht-e-ḳhufta ke shāne hilā ke rah ga.iiñ
اور تو اہل درد کون سنبھالتا بھلا	aur to ahl-e-dard kaun sambhāltā bhalā
ہاں تیری شادمانیاں ان کو رلا کے رہ گئیں	haañ terī shādmāniyāñ un ko rulā ke rah ga.iiñ
یاد کچھ آئیں اس طرح بھولی ہوئی کہانیاں	yaad kuchh aa.iiñ is tarah bhūlī huī kahāniyāñ
کھوے ہوئے دلوں میں آج درد اٹھا کے رہ گئیں	kho.e hue diloñ meñ aaj dard uThā ke rah ga.iiñ
ساز نشاط زندگی آج لرز لرز اٹھا	sāz-e-nashāt-e-zindagī aaj laraz laraz uThā
کس کی نگاہیں عشق کا درد سنا کے رہ گئیں	kis kī nigāheñ ishq kā dard sunā ke rah ga.iiñ
تم نہیں آئے اور رات رہ گئی راہ دیکھتی	tum nahīñ aa.e aur raat rah ga.ī raah dekhtī
تاروں کی محفلیں بھی آج آنکھیں بچھا کے رہ گئیں	tāroñ kī mahfileñ bhī aaj āñkheñ bichhā ke rah ga.iiñ
جھوم کے پھر چلیں ہوائیں وجد میں آئیں پھر فضائیں	jhuum ke phir chalīñ havā.eñ vajd meñ aa.iiñ phir fazā.eñ
پھر تری یاد کی گھٹائیں سینوں پہ چھا کے رہ گئیں	phir tirī yaad kī ghaTā.eñ sīnoñ pe chhā ke rah ga.iiñ
قلب و نگاہ کی یہ عید اف یہ مآل قرب و دید	qalb o nigāh kī ye iid uf ye ma.āl-e-qurb-o-dīd
چرخ کی گردشیں تجھے مجھ سے چھپا کے رہ گئیں	charḳh kī gardisheñ tujhe mujh se chhupā ke rah ga.iiñ
پھر ہیں وہی اداسیاں پھر وہی سونی کائنات	phir haiñ vahī udāsiyāñ phir vahī suunī kā.enāt
اہل طرب کی محفلیں رنگ جما کے رہ گئیں	ahl-e-tarab kī mahfileñ rañg jamā ke rah ga.iiñ
کون سکون دے سکا غم زدگان عشق کو	kaun sukūn de sakā ġham-zadagān-e-ishq ko
بھیگتی راتیں بھی فراقؔ آگ لگا کے رہ گئیں	bhīgtī rāteñ bhī 'firāq' aag lagā ke rah ga.iiñ
تیز احساس خودی درکار ہے	tez ehsās-e-ḳhudī darkār hai
زندگی کو زندگی درکار ہے	zindagī ko zindagī darkār hai
جو چڑھا جائے خمستان جہاں	jo chaḌhā jaa.e ḳhumistān-e-jahāñ
ہاں وہی لب تشنگی درکار ہے	haañ vahī lab-tishnagī darkār hai
دیوتاؤں کا خدا سے ہوگا کام	devtāoñ kā ḳhudā se hogā kaam
آدمی کو آدمی درکار ہے	aadmī ko aadmī darkār hai
سو گلستاں جس اداسی پر نثار	sau gulistāñ jis udāsī par nisār
مجھ کو وہ افسردگی درکار ہے	mujh ko vo afsurdagī darkār hai
شاعری ہے سربسر تہذیب‌ قلب	shā.erī hai sar-basar tahzīb-e-qalb
اس کو غم شائستگی درکار ہے	us ko ġham shā.istagī darkār hai
شعلہ میں لاتا ہے جو سوز و گداز	sho.ala meñ laatā hai jo soz-o-gudāz
وہ خلوص باطنی درکار ہے	vo ḳhulūs-e-bātnī darkār hai
خوبیٔ لفظ و بیاں سے کچھ سوا	ḳhūbī-e-lafz-o-bayāñ se kuchh sivā
شاعری کو ساحری درکار ہے	shā.erī ko sāhirī darkār hai
قادر مطلق کو بھی انسان کی	qādir-e-mutlaq ko bhī insān kī
سنتے ہیں بے چارگی درکار ہے	sunte haiñ be-chārgī darkār hai
اور ہوں گے طالب مدح جہاں	aur hoñge tālib-e-mad.h-e-jahāñ
مجھ کو بس تیری خوشی درکار ہے	mujh ko bas terī ḳhushī darkār hai
عقل میں یوں تو نہیں کوئی کمی	aql meñ yuuñ to nahīñ koī kamī
اک ذرا دیوانگی درکار ہے	ik zarā dīvāngī darkār hai
ہوش والوں کو بھی میری رائے میں	hosh vāloñ ko bhī merī raa.e meñ
ایک گونہ بے خودی درکار ہے	ek guuna be-ḳhudī darkār hai
خطرۂ بسیار دانی کی قسم	ḳhatrā-e-bisyār-dānī kī qasam
علم میں بھی کچھ کمی درکار ہے	ilm meñ bhī kuchh kamī darkār hai
دوستو کافی نہیں چشم خرد	dosto kaafī nahīñ chashm-e-ḳhirad
عشق کو بھی روشنی درکار ہے	ishq ko bhī raushnī darkār hai
میری غزلوں میں حقائق ہیں فقط	merī ġhazloñ meñ haqā.eq haiñ faqat
آپ کو تو شاعری درکار ہے	aap ko to shā.erī darkār hai
تیرے پاس آیا ہوں کہنے ایک بات	tere paas aayā huuñ kahne ek baat
مجھ کو تیری دوستی درکار ہے	mujh ko terī dostī darkār hai
میں جفاؤں کا نہ کرتا یوں گلہ	maiñ jafāoñ kā na kartā yuuñ gila
آج تیری ناخوشی درکار ہے	aaj terī nā-ḳhushī darkār hai
اس کی زلف آراستہ پیراستہ	us kī zulf ārāsta-pairāsta
اک ذرا سی برہمی درکار ہے	ik zarā sī barhamī darkār hai
زندہ دل تھا تازہ دم تھا ہجر میں	zinda-dil thā tāza-dam thā hijr meñ
آج مجھ کو بے دلی درکار ہے	aaj mujh ko be-dilī darkār hai
حلقہ حلقہ گیسوئے شب رنگ یار	halqa halqa gesū-e-shab rañg-e-yār
مجھ کو تیری ابتری درکار ہے	mujh ko terī abtarī darkār hai
عقل نے کل میرے کانوں میں کہا	aql ne kal mere kānoñ meñ kahā
مجھ کو تیری زندگی درکار ہے	mujh ko terī zindagī darkār hai
تیز رو تہذیب عالم کو فراقؔ	tez-rau tahzīb-e-ālam ko 'firāq'
اک ذرا آہستگی درکار ہے	ik zarā āhistagī darkār hai
سر میں سودا بھی نہیں دل میں تمنا بھی نہیں	sar meñ saudā bhī nahīñ dil meñ tamannā bhī nahīñ
لیکن اس ترک محبت کا بھروسا بھی نہیں	lekin is tark-e-mohabbat kā bharosā bhī nahīñ
دل کی گنتی نہ یگانوں میں نہ بیگانوں میں	dil kī gintī na yagānoñ meñ na begānoñ meñ
لیکن اس جلوہ گہہ ناز سے اٹھتا بھی نہیں	lekin us jalva-gah-e-nāz se uThtā bhī nahīñ
مہربانی کو محبت نہیں کہتے اے دوست	mehrbānī ko mohabbat nahīñ kahte ai dost
آہ اب مجھ سے تری رنجش بے جا بھی نہیں	aah ab mujh se tirī ranjish-e-bejā bhī nahīñ
ایک مدت سے تری یاد بھی آئی نہ ہمیں	ek muddat se tirī yaad bhī aa.ī na hameñ
اور ہم بھول گئے ہوں تجھے ایسا بھی نہیں	aur ham bhuul ga.e hoñ tujhe aisā bhī nahīñ
آج غفلت بھی ان آنکھوں میں ہے پہلے سے سوا	aaj ġhaflat bhī un āñkhoñ meñ hai pahle se sivā
آج ہی خاطر بیمار شکیبا بھی نہیں	aaj hī ḳhātir-e-bīmār shakebā bhī nahīñ
بات یہ ہے کہ سکون دل وحشی کا مقام	baat ye hai ki sukūn-e-dil-e-vahshī kā maqām
کنج زنداں بھی نہیں وسعت صحرا بھی نہیں	kunj-e-zindāñ bhī nahīñ vus.at-e-sahrā bhī nahīñ
ارے صیاد ہمیں گل ہیں ہمیں بلبل ہیں	are sayyād hamīñ gul haiñ hamīñ bulbul haiñ
تو نے کچھ آہ سنا بھی نہیں دیکھا بھی نہیں	tū ne kuchh aah sunā bhī nahīñ dekhā bhī nahīñ
آہ یہ مجمع احباب یہ بزم خاموش	aah ye majma-e-ahbāb ye bazm-e-ḳhāmosh
آج محفل میں فراقؔ سخن آرا بھی نہیں	aaj mahfil meñ 'firāq'-e-suḳhan-ārā bhī nahīñ
یہ بھی سچ ہے کہ محبت پہ نہیں میں مجبور	ye bhī sach hai ki mohabbat pe nahīñ maiñ majbūr
یہ بھی سچ ہے کہ ترا حسن کچھ ایسا بھی نہیں	ye bhī sach hai ki tirā husn kuchh aisā bhī nahīñ
یوں تو ہنگامے اٹھاتے نہیں دیوانۂ عشق	yuuñ to hañgāme uThāte nahīñ dīvāna-e-ishq
مگر اے دوست کچھ ایسوں کا ٹھکانا بھی نہیں	magar ai dost kuchh aisoñ kā Thikānā bhī nahīñ
فطرت حسن تو معلوم ہے تجھ کو ہمدم	fitrat-e-husn to ma.alūm hai tujh ko hamdam
چارہ ہی کیا ہے بجز صبر سو ہوتا بھی نہیں	chāra hī kyā hai ba-juz sabr so hotā bhī nahīñ
منہ سے ہم اپنے برا تو نہیں کہتے کہ فراقؔ	muñh se ham apne burā to nahīñ kahte ki 'firāq'
ہے ترا دوست مگر آدمی اچھا بھی نہیں	hai tirā dost magar aadmī achchhā bhī nahīñ
کچھ اشارے تھے جنہیں دنیا سمجھ بیٹھے تھے ہم	kuchh ishāre the jinheñ duniyā samajh baiThe the ham
اس نگاہ آشنا کو کیا سمجھ بیٹھے تھے ہم	us nigāh-e-āshnā ko kyā samajh baiThe the ham
رفتہ رفتہ غیر اپنی ہی نظر میں ہو گئے	rafta rafta ġhair apnī hī nazar meñ ho ga.e
واہ ری غفلت تجھے اپنا سمجھ بیٹھے تھے ہم	vāh-rī ġhaflat tujhe apnā samajh baiThe the ham
ہوش کی توفیق بھی کب اہل دل کو ہو سکی	hosh kī taufīq bhī kab ahl-e-dil ko ho sakī
عشق میں اپنے کو دیوانہ سمجھ بیٹھے تھے ہم	ishq meñ apne ko dīvāna samajh baiThe the ham
پردۂ آزردگی میں تھی وہ جان التفات	parda-e-āzurdagī meñ thī vo jān-e-iltifāt
جس ادا کو رنجش بے جا سمجھ بیٹھے تھے ہم	jis adā ko ranjish-e-bejā samajh baiThe the ham
کیا کہیں الفت میں راز بے حسی کیوں کر کھلا	kyā kaheñ ulfat meñ rāz-e-be-hisī kyūñkar khulā
ہر نظر کو تیری درد افزا سمجھ بیٹھے تھے ہم	har nazar ko terī dard-afzā samajh baiThe the ham
بے نیازی کو تری پایا سراسر سوز و درد	be-niyāzī ko tirī paayā sarāsar soz o dard
تجھ کو اک دنیا سے بیگانہ سمجھ بیٹھے تھے ہم	tujh ko ik duniyā se begāna samajh baiThe the ham
انقلاب پے بہ پے ہر گردش و ہر دور میں	inqalāb-e-pai-ba-pai har gardish o har daur meñ
اس زمین و آسماں کو کیا سمجھ بیٹھے تھے ہم	is zamīn o āsmāñ ko kyā samajh baiThe the ham
بھول بیٹھی وہ نگاہ ناز عہد دوستی	bhuul baiThī vo nigāh-e-nāz ahd-e-dostī
اس کو بھی اپنی طبیعت کا سمجھ بیٹھے تھے ہم	us ko bhī apnī tabī.at kā samajh baiThe the ham
صاف الگ ہم کو جنون عاشقی نے کر دیا	saaf alag ham ko junūn-e-āshiqī ne kar diyā
خود کو تیرے درد کا پردا سمجھ بیٹھے تھے ہم	ḳhud ko tere dard kā pardā samajh baiThe the ham
کان بجتے ہیں محبت کے سکوت ناز کو	kaan bajte haiñ mohabbat ke sukūt-e-nāz ko
داستاں کا ختم ہو جانا سمجھ بیٹھے تھے ہم	dāstāñ kā ḳhatm ho jaanā samajh baiThe the ham
باتوں باتوں میں پیام مرگ بھی آ ہی گیا	bātoñ bātoñ meñ payām-e-marg bhī aa hī gayā
ان نگاہوں کو حیات افزا سمجھ بیٹھے تھے ہم	un nigāhoñ ko hayāt-afzā samajh baiThe the ham
اب نہیں تاب سپاس حسن اس دل کو جسے	ab nahīñ tāb-e-sipās-e-husn is dil ko jise
بے قرار شکوۂ بیجا سمجھ بیٹھے تھے ہم	be-qrār-e-shikva-e-bejā samajh baiThe the ham
ایک دنیا درد کی تصویر نکلی عشق کو	ek duniyā dard kī tasvīr niklī ishq ko
کوہکن اور قیس کا قصہ سمجھ بیٹھے تھے ہم	koh-kan aur qais kā qissa samajh baiThe the ham
رفتہ رفتہ عشق مانوس جہاں ہوتا چلا	rafta rafta ishq mānūs-e-jahāñ hotā chalā
خود کو تیرے ہجر میں تنہا سمجھ بیٹھے تھے ہم	ḳhud ko tere hijr meñ tanhā samajh baiThe the ham
حسن کو اک حسن ہی سمجھے نہیں اور اے فراقؔ	husn ko ik husn hī samjhe nahīñ aur ai 'firāq'
مہرباں نا مہرباں کیا کیا سمجھ بیٹھے تھے ہم	mehrbāñ nā-mehrbāñ kyā kyā samajh baiThe the ham
مجھ کو مارا ہے ہر اک درد و دوا سے پہلے	mujh ko maarā hai har ik dard o davā se pahle
دی سزا عشق نے ہر جرم و خطا سے پہلے	dī sazā ishq ne har jurm-o-ḳhatā se pahle
آتش عشق بھڑکتی ہے ہوا سے پہلے	ātish-e-ishq bhaḌaktī hai havā se pahle
ہونٹ جلتے ہیں محبت میں دعا سے پہلے	hoñT julte haiñ mohabbat meñ duā se pahle
فتنے برپا ہوئے ہر غنچۂ سربستہ سے	fitne barpā hue har ġhuncha-e-sar-basta se
کھل گیا راز چمن چاک قبا سے پہلے	khul gayā rāz-e-chaman chāk-e-qabā se pahle
چال ہے بادۂ ہستی کا چھلکتا ہوا جام	chaal hai bāda-e-hastī kā chhalaktā huā jaam
ہم کہاں تھے ترے نقش کف پا سے پہلے	ham kahāñ the tire naqsh-e-kaf-e-pā se pahle
اب کمی کیا ہے ترے بے سر و سامانوں کو	ab kamī kyā hai tire be-sar-o-sāmānoñ ko
کچھ نہ تھا تیری قسم ترک وفا سے پہلے	kuchh na thā terī qasam tark-e-vafā se pahle
عشق بے باک کو دعوے تھے بہت خلوت میں	ishq-e-bebāk ko da.ave the bahut ḳhalvat meñ
کھو دیا سارا بھرم شرم و حیا سے پہلے	kho diyā saarā bharam sharm-o-hayā se pahle
خود بخود چاک ہوئے پیرہن لالہ و گل	ḳhud-baḳhud chaak hue pairahan-e-lāla-o-gul
چل گئی کون ہوا باد صبا سے پہلے	chal ga.ī kaun havā bād-e-sabā se pahle
ہم سفر راہ عدم میں نہ ہو تاروں بھری رات	ham-safar rāh-e-adam meñ na ho tāroñ-bharī raat
ہم پہنچ جائیں گے اس آبلہ پا سے پہلے	ham pahuñch jā.eñge is ābla-pā se pahle
پردۂ شرم میں صد برق تبسم کے نثار	parda-e-sharm meñ sad-barq-e-tabassum ke nisār
ہوش جاتے رہے نیرنگ حیا سے پہلے	hosh jaate rahe nairañg-e-hayā se pahle
موت کے نام سے ڈرتے تھے ہم اے شوق حیات	maut ke naam se Darte the ham ai shauq-e-hayāt
تو نے تو مار ہی ڈالا تھا قضا سے پہلے	tū ne to maar hī Daalā thā qazā se pahle
بے تکلف بھی ترا حسن خود آرا تھا کبھی	be-takalluf bhī tirā husn-e-ḳhud-ārā thā kabhī
اک ادا اور بھی تھی حسن ادا سے پہلے	ik adā aur bhī thī husn-e-adā se pahle
غفلتیں ہستئ فانی کی بتا دیں گی تجھے	ġhaflateñ hastī-e-fānī kī batā deñgī tujhe
جو مرا حال تھا احساس فنا سے پہلے	jo mirā haal thā ehsās-e-fanā se pahle
ہم انہیں پا کے فراقؔ اور بھی کچھ کھوئے گئے	ham unheñ pā ke 'firāq' aur bhī kuchh kho.e ga.e
یہ تکلف تو نہ تھے عہد وفا سے پہلے	ye takalluf to na the ahd-e-vafā se pahle
رس میں ڈوبا ہوا لہراتا بدن کیا کہنا	ras meñ Duubā huā lahrātā badan kyā kahnā
کروٹیں لیتی ہوئی صبح چمن کیا کہنا	karvaTeñ letī huī sub.h-e-chaman kyā kahnā
نگہ ناز میں یہ پچھلے پہر رنگ خمار	nigah-e-nāz meñ ye pichhle pahar rañg-e-ḳhumār
نیند میں ڈوبی ہوئی چندر کرن کیا کہنا	niiñd meñ Duubī huī chandr-kiran kyā kahnā
باغ جنت پہ گھٹا جیسے برس کے کھل جائے	bāġh-e-jannat pe ghaTā jaise baras ke khul jaa.e
یہ سہانی تری خوشبوئے بدن کیا کہنا	ye suhānī tirī ḳhushbu-e-badan kyā kahnā
ٹھہری ٹھہری سی نگاہوں میں یہ وحشت کی کرن	Thahrī Thahrī sī nigāhoñ meñ ye vahshat kī kiran
چونکے چونکے سے یہ آہوئے ختن کیا کہنا	chauñke chauñke se ye āhū-e-ḳhutan kyā kahnā
روپ سنگیت نے دھارا ہے بدن کا یہ رچاؤ	ruup sañgīt ne dhārā hai badan kā ye rachāv
تجھ پہ لہلوٹ ہے بے ساختہ پن کیا کہنا	tujh pe lahlūt hai be-sāḳhta-pan kyā kahnā
جیسے لہرائے کوئی شعلہ کمر کی یہ لچک	jaise lahrā.e koī sho.ala-kamar kī ye lachak
سر بسر آتش سیال بدن کیا کہنا	sar-ba-sar ātish-e-sayyāl badan kyā kahnā
جس طرح جلوۂ فردوس ہواؤں سے چھنے	jis tarah jalva-e-firdos havāoñ se chhine
پیرہن میں ترے رنگینیٔ تن کیا کہنا	pairahan meñ tire rañgīnī-e-tan kyā kahnā
جلوہ و پردے کا یہ رنگ دم نظارہ	jalva-o-parde kā ye rañg dam-e-nazzāra
جس طرح ادھ کھلے گھونگھٹ میں دلہن کیا کہنا	jis tarah adh-khule ghuñghaT meñ dulhan kyā kahnā
دم تقریر کھل اٹھتے ہیں گلستاں کیا کیا	dam-e-taqrīr khil uThte haiñ gulistāñ kyā kyā
یوں تو اک غنچۂ نورس ہے دہن کیا کہنا	yuuñ to ik ġhuncha-e-nauras hai dahan kyā kahnā
دل کے آئینے میں اس طرح اترتی ہے نگاہ	dil ke ā.īne meñ is tarah utartī hai nigāh
جیسے پانی میں لچک جائے کرن کیا کہنا	jaise paanī meñ lachak jaa.e kiran kyā kahnā
لہلہاتا ہوا یہ قد یہ لہکتا جوبن	lahlahātā huā ye qad ye lahaktā joban
زلف سو مہکی ہوئی راتوں کا بن کیا کہنا	zulf so mahkī huī rātoñ kā ban kyā kahnā
تو محبت کا ستارہ تو جوانی کا سہاگ	tū mohabbat kā sitāra to javānī kā suhāg
حسن لو دیتا ہے لعل یمن کیا کہنا	husn lau detā hai la.al-e-yaman kyā kahnā
تیری آواز سویرا تری باتیں تڑکا	terī āvāz saverā tirī bāteñ taḌkā
آنکھیں کھل جاتی ہیں اعجاز سخن کیا کہنا	āñkheñ khul jaatī haiñ ejāz-e-suḳhan kyā kahnā
زلف شب گوں کی چمک پیکر سیمیں کی دمک	zulf-e-shab-gūñ kī chamak paikar-e-sīmīñ kī damak
دیپ مالا ہے سر گنگ و جمن کیا کہنا	dīp-mālā hai sar-e-gañg-o-jaman kyā kahnā
نیلگوں شبنمی کپڑوں میں بدن کی یہ جوت	nīlgūñ shabnamī kapḌoñ meñ badan kī ye jot
جیسے چھنتی ہو ستاروں کی کرن کیا کہنا	jaise chhantī ho sitāroñ kī kiran kyā kahnā
زیر و بم سے ساز خلقت کے جہاں بنتا گیا	zer-o-bam se sāz-e-ḳhilqat ke jahāñ bantā gayā
یہ زمیں بنتی گئی یہ آسماں بنتا گیا	ye zamīñ bantī ga.ī ye āsmāñ bantā gayā
داستان جور بے حد خون سے لکھتا رہا	dāstān-e-jaur-e-behad ḳhuun se likhtā rahā
قطرہ قطرہ اشک غم کا بے کراں بنتا گیا	qatra qatra ashk-e-ġham kā be-karāñ bantā gayā
عشق تنہا سے ہوئیں آباد کتنی منزلیں	ishq-e-tanhā se huiiñ ābād kitnī manzileñ
اک مسافر کارواں در کارواں بنتا گیا	ik musāfir kārvāñ-dar-kārvāñ bantā gayā
میں ترے جس غم کو اپنا جانتا تھا وہ بھی تو	maiñ tire jis ġham ko apnā jāntā thā vo bhī to
زیب عنوان حدیث دیگراں بنتا گیا	zeb-e-unvān-e-hadīs-e-dīgarāñ bantā gayā
بات نکلے بات سے جیسے وہ تھا تیرا بیاں	baat nikle baat se jaise vo thā terā bayāñ
نام تیرا داستاں در داستاں بنتا گیا	naam terā dāstāñ-dar-dāstāñ bantā gayā
ہم کو ہے معلوم سب روداد علم و فلسفہ	ham ko hai ma.alūm sab rūdād-e-ilm-o-falsafa
ہاں ہر ایمان و یقیں وہم و گماں بنتا گیا	haañ har īmān-o-yaqīñ vahm-o-gumāñ bantā gayā
میں کتاب دل میں اپنا حال غم لکھتا رہا	maiñ kitāb-e-dil meñ apnā hāl-e-ġham likhtā rahā
ہر ورق اک باب تاریخ جہاں بنتا گیا	har varaq ik bāb-e-tārīḳh-e-jahāñ bantā gayā
بس اسی کی ترجمانی ہے مرے اشعار میں	bas usī kī tarjumānī hai mire ash.ār meñ
جو سکوت راز رنگیں داستاں بنتا گیا	jo sukūt-e-rāz rañgīñ dāstāñ bantā gayā
میں نے سونپا تھا تجھے اک کام ساری عمر میں	maiñ ne sauñpā thā tujhe ik kaam saarī umr meñ
وہ بگڑتا ہی گیا اے دل کہاں بنتا گیا	vo bigaḌtā hī gayā ai dil kahāñ bantā gayā
واردات دل کو دل ہی میں جگہ دیتے رہے	vārdāt-e-dil ko dil hī meñ jagah dete rahe
ہر حساب غم حساب دوستاں بنتا گیا	har hisāb-e-ġham hisāb-e-dostāñ bantā gayā
میری گھٹی میں پڑی تھی ہو کے حل اردو زباں	merī ghuTTī meñ paḌī thī ho ke hal urdu zabāñ
جو بھی میں کہتا گیا حسن بیاں بنتا گیا	jo bhī maiñ kahtā gayā husn-e-bayāñ bantā gayā
وقت کے ہاتھوں یہاں کیا کیا خزانے لٹ گئے	vaqt ke hāthoñ yahāñ kyā kyā ḳhazāne luT ga.e
ایک تیرا غم کہ گنج شائیگاں بنتا گیا	ek terā ġham ki ganj-e-shā.īgāñ bantā gayā
سر زمین ہند پر اقوام عالم کے فراقؔ	sar-zamīn-e-hind par aqvām-e-ālam ke 'firāq'
قافلے بستے گئے ہندوستاں بنتا گیا	qāfile baste ga.e hindostāñ bantā gayā
اک روز ہوئے تھے کچھ اشارات خفی سے	ik roz hue the kuchh ishārāt ḳhafī se
عاشق ہیں ہم اس نرگس رعنا کے جبھی سے	āshiq haiñ ham us nargis-e-rānā ke jabhī se
کرنے کو ہیں دور آج تو تو یہ روگ ہی جی سے	karne ko haiñ duur aaj to tau ye rog hī jī se
اب رکھیں گے ہم پیار نہ تم سے نہ کسی سے	ab rakkheñge ham pyaar na tum se na kisī se
احباب سے رکھتا ہوں کچھ امید شرافت	ahbāb se rakhtā huuñ kuchh ummīd-e-sharāfat
رہتے ہیں خفا مجھ سے بہت لوگ اسی سے	rahte haiñ ḳhafā mujh se bahut log isī se
کہتا ہوں اسے میں تو خصوصیت پنہاں	kahtā huuñ use maiñ to ḳhusūsiyyat-e-pinhāñ
کچھ تم کو شکایت ہے کسی سے تو مجھی سے	kuchh tum ko shikāyat hai kasī se to mujhī se
اشعار نہیں ہیں یہ مری روح کی ہے پیاس	ash.ār nahīñ haiñ ye mirī ruuh kī hai pyaas
جاری ہوئے سرچشمے مری تشنہ لبی سے	jaarī hue sar-chashme mirī tishna-labī se
آنسو کو مرے کھیل تماشا نہ سمجھنا	aañsū ko mire khel tamāshā na samajhnā
کٹ جاتا ہے پتھر اسی ہیرے کی کنی سے	kaT jaatā hai patthar isī hiire kī kanī se
یاد لب جاناں ہے چراغ دل رنجور	yād-e-lab-e-jānāñ hai charāġh-e-dil-e-ranjūr
روشن ہے یہ گھر آج اسی لعل یمنی سے	raushan hai ye ghar aaj usī la.al-e-yamanī se
افلاک کی محراب ہے آئی ہوئی انگڑائی	aflāk kī mehrāb hai aa.ī huī añgḌā.ī
بے کیف کچھ آفاق کی اعضا شکنی سے	be-kaif kuchh āfāq kī a.azā-shikanī se
کچھ زیر لب الفاظ کھنکتے ہیں فضا میں	kuchh zer-e-lab alfāz khanakte haiñ fazā meñ
گونجی ہوئی ہے بزم تری کم سخنی سے	gūñjī huī hai bazm tirī kam-suḳhanī se
آج انجمن عشق نہیں انجمن عشق	aaj anjuman-e-ishq nahīñ anjuman-e-ishq
کس درجہ کمی بزم میں ہے تیری کمی سے	kis darja kamī bazm meñ hai terī kamī se
اس وادئ ویراں میں ہے سر چشمۂ دل بھی	is vādī-e-vīrāñ meñ hai sar-chashma-e-dil bhī
ہستی مری سیراب ہے آنکھوں کی نمی سے	hastī mirī sairāb hai āñkhoñ kī namī se
خود مجھ کو بھی تا دیر خبر ہو نہیں پائی	ḳhud mujh ko bhī tā-der ḳhabar ho nahīñ paa.ī
آج آئی تری یاد اس آہستہ روی سے	aaj aa.ī tirī yaad is āhista-ravī se
وہ ڈھونڈھنے نکلی ہے تری نکہت گیسو	vo DhūñDhne niklī hai tirī nik.hat-e-gesū
اک روز ملا تھا میں نسیم سحری سے	ik roz milā thā maiñ nasīm-e-saharī se
سب کچھ وہ دلا دے مجھے سب کچھ وہ بنا دے	sab kuchh vo dilā de mujhe sab kuchh vo banā de
اے دوست نہیں دور تری کم نگہی سے	ai dost nahīñ duur tirī kam-nigahī se
میعاد دوام و ابد اک نیند ہے اس کی	mī.ād-e-davām-o-abad ik niiñd hai us kī
ہم منتہیٔ جلوۂ جاناں ہیں ابھی سے	ham muntahī-e-jalva-e-jānāñ haiñ abhī se
اک دل کے سوا پاس ہمارے نہیں کچھ بھی	ik dil ke sivā paas hamāre nahīñ kuchh bhī
جو کام ہو لے لیتے ہیں ہم لوگ اسی سے	jo kaam ho le lete haiñ ham log isī se
معلوم ہوا اور ہے اک عالم اسرار	ma.alūm huā aur hai ik ālam-e-asrār
آئینۂ ہستی کی پریشاں نظری سے	ā.īna-e-hastī kī pareshāñ-nazarī se
اس سے تو کہیں بیٹھ رہے توڑ کے اب پاؤں	is se to kahīñ baiTh rahe toḌ ke ab paaoñ
مل جائے نجات عشق کو اس در بدری سے	mil jaa.e najāt ishq ko is dar-ba-darī se
رہتا ہوں فراقؔ اس لئے وارفتہ کہ دنیا	rahtā huuñ 'firāq' is liye vārafta ki duniyā
کچھ ہوش میں آ جائے مری بے خبری سے	kuchh hosh meñ aa jaa.e mirī be-ḳhabarī se
زمیں بدلی فلک بدلا مذاق زندگی بدلا	zamīñ badlī falak badlā mazāq-e-zindagī badlā
تمدن کے قدیم اقدار بدلے آدمی بدلا	tamaddun ke qadīm aqdār badle aadmī badlā
خدا و اہرمن بدلے وہ ایمان دوئی بدلا	ḳhudā-o-ahrman badle vo īmān-e-duī badlā
حدود خیر و شر بدلے مذاق کافری بدلا	hudūd-e-ḳhair-o-shar badle mazāq-e-kāfirī badlā
نئے انسان کا جب دور خود نا آگہی بدلا	na.e insān kā jab daur-e-ḳhud-nā-āgahī badlā
رموز بے خودی بدلے تقاضائے‌ خودی بدلا	rumūz-e-be-ḳhudī badle taqāzā-e-ḳhudī badlā
بدلتے جا رہے ہیں ہم بھی دنیا کو بدلنے میں	badalte jā rahe haiñ ham bhī duniyā ko badalne meñ
نہیں بدلی ابھی دنیا تو دنیا کو ابھی بدلا	nahīñ badlī abhī duniyā to duniyā ko abhī badlā
نئی منزل کے میر کارواں بھی اور ہوتے ہیں	na.ī manzil ke mīr-e-kārvāñ bhī aur hote haiñ
پرانے خضر رہ بدلے وہ طرز رہبری بدلا	purāne ḳhizr-e-rah badle vo tarz-e-rahbarī badlā
کبھی سوچا بھی ہے اے نظم کہنہ کے خداوندو	kabhī sochā bhī hai ai nazm-e-kohna ke ḳhudā-vando
تمہارا حشر کیا ہوگا جو یہ عالم کبھی بدلا	tumhārā hashr kyā hogā jo ye aalam kabhī badlā
ادھر پچھلے سے اہل‌‌ مال و زر پر رات بھاری ہے	udhar pichhle se ahl-e-māl-o-zar par raat bhārī hai
ادھر بیداری جمہور کا انداز بھی بدلا	idhar bedārī-e-jamhūr kā andāz bhī badlā
زہے سوز‌ غم آدم خوشا ساز دل آدم	zahe soz-e-ġham-e-ādam ḳhushā sāz-e-dil-e-ādam
اسی اک شمع کی لو نے جہان تیرگی بدلا	isī ik sham.a kī lau ne jahān-e-tīrgī badlā
نئے منصور ہیں صدیوں پرانے شیخ و قاضی ہیں	na.e mansūr haiñ sadiyoñ purāne sheḳh-o-qāzī haiñ
نہ فتوے کفر کے بدلے نہ عذر دار ہی بدلا	na fatve kufr ke badle na uzr-e-dār hī badlā
بتائے تو بتائے اس کو تیری شوخئ پنہاں	batā.e to batā.e us ko terī shoḳhī-e-pinhāñ
تری چشم توجہ ہے کہ طرز بے رخی بدلا	tirī chashm-e-tavajjoh hai ki tarz-e-be-ruḳhī badlā
بہ فیض آدم خاکی زمیں سونا اگلتی ہے	ba-faiz-e-ādam-e-ḳhākī zamīñ sonā ugaltī hai
اسی ذرے نے دور مہر و ماہ و مشتری بدلا	usī zarre ne daur-e-mehr-o-māh-o-mushtarī badlā
ستارے جاگتے ہیں رات لٹ چھٹکائے سوتی ہے	sitāre jāgte haiñ raat laT chhaTkā.e sotī hai
دبے پاؤں کسی نے آ کے خواب زندگی بدلا	dabe paañv kisī ne aa ke ḳhvāb-e-zindagī badlā
فراقؔ ہمنوائے‌‌ میرؔ و غالبؔ اب نئے نغمے	'firāq' ham-navā-e-'mīr'-o-'ġhālib' ab na.e naġhme
وہ بزم زندگی بدلی وہ رنگ شاعری بدلا	vo bazm-e-zindagī badlī vo rañg-e-shā.irī badlā
سمجھتا ہوں کہ تو مجھ سے جدا ہے	samajhtā huuñ ki tū mujh se judā hai
شب فرقت مجھے کیا ہو گیا ہے	shab-e-furqat mujhe kyā ho gayā hai
ترا غم کیا ہے بس یہ جانتا ہوں	tirā ġham kyā hai bas ye jāntā huuñ
کہ میری زندگی مجھ سے خفا ہے	ki merī zindagī mujh se ḳhafā hai
کبھی خوش کر گئی مجھ کو تری یاد	kabhī ḳhush kar ga.ī mujh ko tirī yaad
کبھی آنکھوں میں آنسو آ گیا ہے	kabhī āñkhoñ meñ aañsū aa gayā hai
حجابوں کو سمجھ بیٹھا میں جلوہ	hijāboñ ko samajh baiThā maiñ jalva
نگاہوں کو بڑا دھوکا ہوا ہے	nigāhoñ ko baḌā dhokā huā hai
بہت دور اب ہے دل سے یاد تیری	bahut duur ab hai dil se yaad terī
محبت کا زمانہ آ رہا ہے	mohabbat kā zamāna aa rahā hai
نہ جی خوش کر سکا تیرا کرم بھی	na jī ḳhush kar sakā terā karam bhī
محبت کو بڑا دھوکا رہا ہے	mohabbat ko baḌā dhokā rahā hai
کبھی تڑپا گیا ہے دل ترا غم	kabhī taḌpā gayā hai dil tirā ġham
کبھی دل کو سہارا دے گیا ہے	kabhī dil ko sahārā de gayā hai
شکایت تیری دل سے کرتے کرتے	shikāyat terī dil se karte karte
اچانک پیار تجھ پر آ گیا ہے	achānak pyaar tujh par aa gayā hai
جسے چونکا کے تو نے پھیر لی آنکھ	jise chauñkā ke tū ne pher lī aañkh
وہ تیرا درد اب تک جاگتا ہے	vo terā dard ab tak jāgtā hai
جہاں ہے موجزن رنگینئ حسن	jahāñ hai maujzan rañgīnī-e-husn
وہیں دل کا کنول لہرا رہا ہے	vahīñ dil kā kañval lahrā rahā hai
گلابی ہوتی جاتی ہیں فضائیں	gulābī hotī jaatī haiñ fazā.eñ
کوئی اس رنگ سے شرما رہا ہے	koī is rañg se sharmā rahā hai
محبت تجھ سے تھی قبل از محبت	mohabbat tujh se thī qabl-az-mohabbat
کچھ ایسا یاد مجھ کو آ رہا ہے	kuchh aisā yaad mujh ko aa rahā hai
جدا آغاز سے انجام سے دور	judā āġhāz se anjām se duur
محبت اک مسلسل ماجرا ہے	mohabbat ik musalsal mājrā hai
خدا حافظ مگر اب زندگی میں	ḳhudā-hāfiz magar ab zindagī meñ
فقط اپنا سہارا رہ گیا ہے	faqat apnā sahārā rah gayā hai
محبت میں فراقؔ اتنا نہ غم کر	mohabbat meñ 'firāq' itnā na ġham kar
زمانے میں یہی ہوتا رہا ہے	zamāne meñ yahī hotā rahā hai
آج بھی قافلۂ عشق رواں ہے کہ جو تھا	aaj bhī qāfila-e-ishq ravāñ hai ki jo thā
وہی میل اور وہی سنگ نشاں ہے کہ جو تھا	vahī miil aur vahī sañg-e-nishāñ hai ki jo thā
پھر ترا غم وہی رسوائے جہاں ہے کہ جو تھا	phir tirā ġham vahī rusvā-e-jahāñ hai ki jo thā
پھر فسانہ بحدیث دگراں ہے کہ جو تھا	phir fasāna ba-hadīs-e-digrāñ hai ki jo thā
منزلیں گرد کے مانند اڑی جاتی ہیں	manzileñ gard ke mānind uḌī jaatī haiñ
وہی انداز جہان گزراں ہے کہ جو تھا	vahī andāz-e-jahān-e-guzarāñ hai ki jo thā
ظلمت و نور میں کچھ بھی نہ محبت کو ملا	zulmat o nuur meñ kuchh bhī na mohabbat ko milā
آج تک ایک دھندلکے کا سماں ہے کہ جو تھا	aaj tak ek dhundalke kā samāñ hai ki jo thā
یوں تو اس دور میں بے کیف سی ہے بزم حیات	yuuñ to is daur meñ be-kaif sī hai bazm-e-hayāt
ایک ہنگامہ سر رطل گراں ہے کہ جو تھا	ek hañgāma sar-e-ritl-e-girāñ hai ki jo thā
لاکھ کر جور و ستم لاکھ کر احسان و کرم	laakh kar jaur-o-sitam laakh kar ehsān-o-karam
تجھ پہ اے دوست وہی وہم و گماں ہے کہ جو تھا	tujh pe ai dost vahī vahm-o-gumāñ hai ki jo thā
آج پھر عشق دو عالم سے جدا ہوتا ہے	aaj phir ishq do-ālam se judā hotā hai
آستینوں میں لیے کون و مکاں ہے کہ جو تھا	āstīnoñ meñ liye kaun-o-makāñ hai ki jo thā
عشق افسردہ نہیں آج بھی افسردہ بہت	ishq afsurda nahīñ aaj bhī afsurda bahut
وہی کم کم اثر سوز نہاں ہے کہ جو تھا	vahī kam kam asr-e-soz-e-nihāñ hai ki jo thā
نظر آ جاتے ہیں تم کو تو بہت نازک بال	nazar aa jaate haiñ tum ko to bahut nāzuk baal
دل مرا کیا وہی اے شیشہ گراں ہے کہ جو تھا	dil mirā kyā vahī ai shīsha-girāñ hai ki jo thā
جان دے بیٹھے تھے اک بار ہوس والے بھی	jaan de baiThe the ik baar havas vaale bhī
پھر وہی مرحلۂ سود و زیاں ہے کہ جو تھا	phir vahī marhala-e-sūd-o-ziyāñ hai ki jo thā
آج بھی صید گہ عشق میں حسن سفاک	aaj bhī said-gah-e-ishq meñ husan-e-saffāk
لیے ابرو کی لچکتی سی کماں ہے کہ جو تھا	liye abrū kī lachaktī sī kamāñ hai ki jo thā
پھر تری چشم سخن سنج نے چھیڑی کوئی بات	phir tirī chashm-e-suḳhan-sanj ne chheḌī koī baat
وہی جادو ہے وہی حسن بیاں ہے کہ جو تھا	vahī jaadū hai vahī husn-e-bayāñ hai ki jo thā
رات بھر حسن پر آئے بھی گئے سو سو رنگ	raat bhar husn par aa.e bhī ga.e sau sau rañg
شام سے عشق ابھی تک نگراں ہے کہ جو تھا	shaam se ishq abhī tak nigarāñ hai ki jo thā
جو بھی کر جور و ستم جو بھی کر احسان و کرم	jo bhī kar jaur-o-sitam jo bhī kar ehsān-o-karam
تجھ پہ اے دوست وہی وہم و گماں ہے کہ جو تھا	tujh pe ai dost vahī vahm-o-gumāñ hai ki jo thā
آنکھ جھپکی کہ ادھر ختم ہوا روز وصال	aañkh jhapkī ki idhar ḳhatm huā roz-e-visāl
پھر بھی اس دن پہ قیامت کا گماں ہے کہ جو تھا	phir bhī is din pe qayāmat kā gumāñ hai ki jo thā
قرب ہی کم ہے نہ دوری ہی زیادہ لیکن	qurb hī kam hai na duurī hī ziyāda lekin
آج وہ ربط کا احساس کہاں ہے کہ جو تھا	aaj vo rabt kā ehsās kahāñ hai ki jo thā
تیرہ بختی نہیں جاتی دل سوزاں کی فراقؔ	tīra-baḳhtī nahīñ jaatī dil-e-sozāñ kī 'firāq'
شمع کے سر پہ وہی آج دھواں ہے کہ جو تھا	sham.a ke sar pe vahī aaj dhuāñ hai ki jo thā
کچھ نہ کچھ عشق کی تاثیر کا اقرار تو ہے	kuchh na kuchh ishq kī tāsīr kā iqrār to hai
اس کا الزام تغافل پہ کچھ انکار تو ہے	us kā ilzām-e-taġhāful pe kuchh inkār to hai
ہر فریب غم دنیا سے خبردار تو ہے	har fareb-e-ġham-e-duniyā se ḳhabar-dār to hai
تیرا دیوانہ کسی کام میں ہشیار تو ہے	terā dīvāna kisī kaam meñ hushyār to hai
دیکھ لیتے ہیں سبھی کچھ ترے مشتاق جمال	dekh lete haiñ sabhī kuchh tire mushtāq-e-jamāl
خیر دیدار نہ ہو حسرت دیدار تو ہے	ḳhair dīdār na ho hasrat-e-dīdār to hai
معرکے سر ہوں اسی برق نظر سے اے حسن	ma.arke sar hoñ usī barq-e-nazar se ai husn
یہ چمکتی ہوئی چلتی ہوئی تلوار تو ہے	ye chamaktī huī chaltī hui talvār to hai
سر پٹکنے کو پٹکتا ہے مگر رک رک کر	sar paTakne ko paTaktā hai magar ruk ruk kar
تیرے وحشی کو خیال در و دیوار تو ہے	tere vahshī ko ḳhayāl-e-dar-o-dīvār to hai
عشق کا شکوۂ بے جا بھی نہ بے کار گیا	ishq kā shikva-e-bejā bhī na be-kār gayā
نہ سہی جور مگر جور کا اقرار تو ہے	na sahī jaur magar jaur kā iqrār to hai
تجھ سے ہمت تو پڑی عشق کو کچھ کہنے کی	tujh se himmat to paḌī ishq ko kuchh kahne kī
خیر شکوہ نہ سہی شکر کا اظہار تو ہے	ḳhair shikva na sahī shukr kā iz.hār to hai
اس میں بھی رابطۂ خاص کی ملتی ہے جھلک	is meñ bhī rābta-e-ḳhās kī miltī hai jhalak
خیر اقرار محبت نہ ہو انکار تو ہے	ḳhair iqrār-e-mohabbat na ho inkār to hai
کیوں جھپک جاتی ہے رہ رہ کے تری برق نگاہ	kyuuñ jhapak jaatī hai rah rah ke tirī barq-e-nigāh
یہ جھجک کس لئے اک کشتۂ دیدار تو ہے	ye jhijak kis liye ik kushta-e-dīdār to hai
کئی عنوان ہیں ممنون کرم کرنے کے	ka.ī unvān haiñ mamnūn-e-karam karne ke
عشق میں کچھ نہ سہی زندگی بیکار تو ہے	ishq meñ kuchh na sahī zindagī be-kār to hai
سحر و شام سر انجمن ناز نہ ہو	sahar-o-shām sar-e-anjuman-e-nāz na ho
جلوۂ حسن تو ہے عشق سیہ کار تو ہے	jalva-e-husn to hai ishq-e-siyahkār to hai
چونک اٹھتے ہیں فراقؔ آتے ہی اس شوخ کا نام	chauñk uThte haiñ 'firāq' aate hī us shoḳh kā naam
کچھ سراسیمگیٔ عشق کا اقرار تو ہے	kuchh sarāsīmgī-e-ishq kā iqrār to hai
وہ چپ چاپ آنسو بہانے کی راتیں	vo chup-chāp aañsū bahāne kī rāteñ
وہ اک شخص کے یاد آنے کی راتیں	vo ik shaḳhs ke yaad aane kī rāteñ
شب مہ کی وہ ٹھنڈی آنچیں وہ شبنم	shab-e-mah kī vo ThanDī āñcheñ vo shabnam
ترے حسن کے رسمسانے کی راتیں	tire husn ke rasmasāne kī rāteñ
جوانی کی دوشیزگی کا تبسم	javānī kī doshīzgī kā tabassum
گل زار کے وہ کھلانے کی راتیں	gul-e-zār ke vo khilāne kī rāteñ
پھواریں سی نغموں کی پڑتی ہوں جیسے	phuvāreñ sī naġhmoñ kī paḌtī hoñ jaise
کچھ اس لب کے سننے سنانے کی راتیں	kuchh us lab ke sunñe-sunāne kī rāteñ
مجھے یاد ہے تیری ہر صبح رخصت	mujhe yaad hai terī har sub.h-e-ruḳhsat
مجھے یاد ہیں تیرے آنے کی راتیں	mujhe yaad haiñ tere aane kī rāteñ
پر اسرار سی میری عرض تمنا	pur-asrār sī merī arz-e-tamannā
وہ کچھ زیر لب مسکرانے کی راتیں	vo kuchh zer-e-lab muskurāne kī rāteñ
سر شام سے رتجگا کے وہ ساماں	sar-e-shām se ratjagā ke vo sāmāñ
وہ پچھلے پہر نیند آنے کی راتیں	vo pichhle pahar niiñd aane kī rāteñ
سر شام سے تا سحر قرب جاناں	sar-e-shām se tā-sahar qurb-e-jānāñ
نہ جانے وہ تھیں کس زمانے کی راتیں	na jaane vo thiiñ kis zamāne kī rāteñ
سر میکدہ تشنگی کی وہ قسمیں	sar-e-mai-kada tishnagī kī vo qasmeñ
وہ ساقی سے باتیں بنانے کی راتیں	vo saaqī se bāteñ banāne kī rāteñ
ہم آغوشیاں شاہد مہرباں کی	ham-āġhoshiyāñ shāhid-e-mehrbāñ kī
زمانے کے غم بھول جانے کی راتیں	zamāne ke ġham bhuul jaane kī rāteñ
فراقؔ اپنی قسمت میں شاید نہیں تھے	'firāq' apnī qismat meñ shāyad nahīñ the
ٹھکانے کے دن یا ٹھکانے کی راتیں	Thikāne ke din yā Thikāne kī rāteñ
بستیاں ڈھونڈھ رہی ہیں انہیں ویرانوں میں	bastiyāñ DhūñDh rahī haiñ unheñ vīrānoñ meñ
وحشتیں بڑھ گئیں حد سے ترے دیوانوں میں	vahshateñ baḌh ga.iiñ had se tire dīvānoñ meñ
نگۂ ناز نہ دیوانوں نہ فرزانوں میں	nigah-e-nāz na dīvānoñ na farzānoñ meñ
جان کار ایک وہی ہے مگر انجانوں میں	jānkār ek vahī hai magar an-jānoñ meñ
بزم مے بے خود و بے تاب نہ کیوں ہو ساقی	bazm-e-mai be-ḳhud-o-be-tāb na kyuuñ ho saaqī
موج بادہ ہے کہ درد اٹھتا ہے پیمانوں میں	mauj-e-bāda hai ki dard uThtā hai paimānoñ meñ
میں تو میں چونک اٹھی ہے یہ فضائے خاموش	maiñ to maiñ chauñk uThī hai ye fazā-e-ḳhāmosh
یہ صدا کب کی سنی آتی ہے پھر کانوں میں	ye sadā kab kī sunī aatī hai phir kānoñ meñ
سیر کر اجڑے دلوں کی جو طبیعت ہے اداس	sair kar ujḌe diloñ kī jo tabī.at hai udaas
جی بہل جاتے ہیں اکثر انہیں ویرانوں میں	jī bahal jaate haiñ akasr inhīñ vīrānoñ meñ
وسعتیں بھی ہیں نہاں تنگئ دل میں غافل	vus.ateñ bhī haiñ nihāñ tañgi-e-dil meñ ġhāfil
جی بہل جاتے ہیں اکثر انہیں میدانوں میں	jī bahal jaate haiñ aksar inhīñ maidānoñ meñ
جان ایمان جنوں سلسلہ جنبان جنوں	jaan īmān-e-junūñ silsila jumbān-e-junūñ
کچھ کشش ہائے نہاں جذب ہیں ویرانوں میں	kuchh kashish-hā-e-nihāñ jazb haiñ vīrānoñ meñ
خندۂ صبح ازل تیرگیٔ شام ابد	ḳhanda-e-sub.h-e-azal tīrgī-e-shām-e-abad
دونوں عالم ہیں چھلکتے ہوئے پیمانوں میں	donoñ aalam haiñ chhalakte hue paimānoñ meñ
دیکھ جب عالم ہو کو تو نیا عالم ہے	dekh jab ālam-e-hū ko to nayā aalam hai
بستیاں بھی نظر آنے لگیں ویرانوں میں	bastiyāñ bhī nazar aane lagīñ vīrānoñ meñ
جس جگہ بیٹھ گئے آگ لگا کر اٹھے	jis jagah baiTh ga.e aag lagā kar uTThe
گرمیاں ہیں کچھ ابھی سوختہ سامانوں میں	garmiyāñ haiñ kuchh abhī soḳhta-sāmānoñ meñ
وحشتیں بھی نظر آتی ہیں سر پردۂ ناز	vahshateñ bhī nazar aatī haiñ sar-e-parda-e-nāz
دامنوں میں ہے یہ عالم نہ گریبانوں میں	dāmanoñ meñ hai ye aalam na garebānoñ meñ
ایک رنگینیٔ ظاہر ہے گلستاں میں اگر	ek rañgīnī-e-zāhir hai gulistāñ meñ agar
ایک شادابیٔ پنہاں ہے بیابانوں میں	ek shādābī-e-pinhāñ hai bayābānoñ meñ
جوہر غنچہ و گل میں ہے اک انداز جنوں	jauhar-e-ġhuncha-o-gul meñ hai ik andāz-e-junūñ
کچھ بیاباں نظر آئے ہیں گریبانوں میں	kuchh bayābāñ nazar aa.e haiñ garebānoñ meñ
اب وہ رنگ چمن و خندۂ گل بھی نہ رہے	ab vo rañg-e-chaman-o-ḳhanda-e-gul bhī na rahe
اب وہ آثار جنوں بھی نہیں دیوانوں میں	ab vo āsār-e-junūñ bhī nahīñ dīvānoñ meñ
اب وہ ساقی کی بھی آنکھیں نہ رہیں رندوں میں	ab vo saaqī kī bhī āñkheñ na rahīñ rindoñ meñ
اب وہ ساغر بھی چھلکتے نہیں مے خانوں میں	ab vo sāġhar bhī chhalakte nahīñ mai-ḳhānoñ meñ
اب وہ اک سوز نہانی بھی دلوں میں نہ رہا	ab vo ik soz-e-nihānī bhī diloñ meñ na rahā
اب وہ جلوے بھی نہیں عشق کے کاشانوں میں	ab vo jalve bhī nahīñ ishq ke kāshānoñ meñ
اب نہ وہ رات جب امیدیں بھی کچھ تھیں تجھ سے	ab na vo raat jab ummīdeñ bhī kuchh thiiñ tujh se
اب نہ وہ بات غم ہجر کے افسانوں میں	ab na vo baat ġham-e-hijr ke afsānoñ meñ
اب ترا کام ہے بس اہل وفا کا پانا	ab tirā kaam hai bas ahl-e-vafā kā paanā
اب ترا نام ہے بس عشق کے غم خانوں میں	ab tirā naam hai bas ishq ke ġham-ḳhānoñ meñ
تا بہ کے وعدۂ موہوم کی تفصیل فراقؔ	tā-ba-kai vāda-e-mauhūm kī tafsīl 'firāq'
شب فرقت کہیں کٹتی ہے ان افسانوں میں	shab-e-furqat kahīñ kaTtī hai in afsānoñ meñ
بحثیں چھڑی ہوئی ہیں حیات و ممات کی	bahseñ chhiḌī huī haiñ hayāt-o-mamāt kī
سو بات بن گئی ہے فراقؔ ایک بات کی	sau baat ban ga.ī hai 'firāq' ek baat kī
ساز نوائے درد حجابات دہر میں	sāz-navā-e-dard hijābāt-e-dahr meñ
کتنی دکھی ہوئی ہیں رگیں کائنات کی	kitnī dukhī huī haiñ rageñ kā.enāt kī
رکھ لی جنہوں نے کشمکش زندگی کی لاج	rakh lī jinhoñ ne kashmakash-e-zindagī kī laaj
بے دردیاں نہ پوچھئے ان سے حیات کی	be-dardiyāñ na pūchhiye un se hayāt kī
یوں فرط بے خودی سے محبت میں جان دے	yuuñ fart-e-be-ḳhudī se mohabbat meñ jaan de
تجھ کو بھی کچھ خبر نہ ہو اس واردات کی	tujh ko bhī kuchh ḳhabar na ho is vārdāt kī
ہے عشق اس تبسم جاں بخش کا شہید	hai ishq us tabassum-e-jāñ-baḳhsh kā shahīd
رنگینیاں لئے ہے جو صبح حیات کی	rañgīniyāñ liye hai jo sub.h-e-hayāt kī
چھیڑا ہے درد عشق نے تار رگ عدم	chheḌā hai dard-e-ishq ne tār-e-rag-e-adam
صورت پکڑ چلی ہیں نوائیں حیات کی	sūrat pakaḌ chalī haiñ navā.eñ hayāt kī
شام ابد کو جلوۂ صبح بہار دے	shām-e-abad ko jalva-e-sub.h-e-bahār de
روداد چھیڑ زندگیٔ بے ثبات کی	rūdād chheḌ zindagī-e-be-sabāt kī
اس بزم بے خودی میں وجود عدم کہاں	us bazm-e-be-ḳhudī meñ vajūd-e-adam kahāñ
چلتی نہیں ہے سانس حیات و ممات کی	chaltī nahīñ hai saañs hayāt-o-mamāt kī
سو درد اک تبسم پنہاں میں بند ہیں	sau dard ik tabassum-e-pinhāñ meñ band haiñ
تصویر ہوں فراقؔ نشاط حیات کی	tasvīr huuñ 'firāq' nashāt-e-hayāt kī
جور و بے مہری اغماض پہ کیا روتا ہے	jaur-o-be-mehrī-e-iġhmāz pe kyā rotā hai
مہرباں بھی کوئی ہو جائے گا جلدی کیا ہے	mehrbāñ bhī koī ho jā.egā jaldī kyā hai
کھو دیا تم کو تو ہم پوچھتے پھرتے ہیں یہی	kho diyā tum ko to ham pūchhte phirte haiñ yahī
جس کی تقدیر بگڑ جائے وہ کرتا کیا ہے	jis kī taqdīr bigaḌ jaa.e vo kartā kyā hai
دل کا اک کام جو ہوتا نہیں اک مدت سے	dil kā ik kaam jo hotā nahīñ ik muddat se
تم ذرا ہاتھ لگا دو تو ہوا رکھا ہے	tum zarā haath lagā do to huā rakkhā hai
نگۂ شوخ میں اور دل میں ہیں چوٹیں کیا کیا	nigah-e-shoḳh meñ aur dil meñ haiñ choTeñ kyā kyā
آج تک ہم نہ سمجھ پائے کہ جھگڑا کیا ہے	aaj tak ham na samajh paa.e ki jhagḌā kyā hai
عشق سے توبہ بھی ہے حسن سے شکوے بھی ہزار	ishq se tauba bhī hai husn se shikve bhī hazār
کہیے تو حضرت دل آپ کا منشا کیا ہے	kahiye to hazrat-e-dil aap kā manshā kyā hai
زینت دوش ترا نامۂ اعمال نہ ہو	zīnat-e-dosh tirā nāma-e-a.amāl na ho
تیری دستار سے واعظ یہ لٹکتا کیا ہے	terī dastār se vaa.iz ye laTaktā kyā hai
ہاں ابھی وقت کا آئینہ دکھائے کیا کیا	haañ abhī vaqt kā ā.īna dikhā.e kyā kyā
دیکھتے جاؤ زمانہ ابھی دیکھا کیا ہے	dekhte jaao zamāna abhī dekhā kyā hai
نہ یگانے ہیں نہ بیگانے تری محفل میں	na yagāne haiñ na begāne tirī mahfil meñ
نہ کوئی غیر یہاں ہے نہ کوئی اپنا ہے	na koī ġhair yahāñ hai na koī apnā hai
نگہ مست کو جنبش نہ ہوئی گو سر بزم	nigah-e-mast ko jumbish na hui go sar-e-bazm
کچھ تو اس جام لبا لب سے ابھی چھلکا ہے	kuchh to is jām-e-labā-lab se abhī chhalkā hai
رات دن پھرتی ہے پلکوں کے جو سائے سائے	rāt-din phirtī hai palkoñ ke jo saa.e saa.e
دل مرا اس نگۂ ناز کا دیوانا ہے	dil mirā us nigah-e-nāz kā dīvānā hai
ہم جدائی سے بھی کچھ کام تو لے ہی لیں گے	ham judā.ī se bhī kuchh kaam to le hī leñge
بے نیازانہ تعلق ہی چھٹا اچھا ہے	be-niyāzāna ta.alluq hī chhuTā achchhā hai
ان سے بڑھ چڑھ کے تو اے دوست ہیں یادیں ان کی	un se baḌh-chaḌh ke to ai dost haiñ yādeñ in kī
ناز و انداز و ادا میں تری رکھا کیا ہے	nāz-o-andāz-o-adā meñ tirī rakkhā kyā hai
ایسی باتوں سے بدلتی ہے کہیں فطرت حسن	aisī bātoñ se badaltī hai kahīñ fitrat-e-husn
جان بھی دے دے اگر کوئی تو کیا ہوتا ہے	jaan bhī de de agar koī to kyā hotā hai
تری آنکھوں کو بھی انکار تری زلف کو بھی	tirī āñkhoñ ko bhī inkār tirī zulf ko bhī
کس نے یہ عشق کو دیوانہ بنا رکھا ہے	kis ne ye ishq ko dīvāna banā rakkhā hai
دل ترا جان تری آہ تری اشک ترے	dil tirā jaan tirī aah tirī ashk tire
جو ہے اے دوست وہ تیرا ہے ہمارا کیا ہے	jo hai ai dost vo terā hai hamārā kyā hai
در دولت پہ دعائیں سی سنی ہیں میں نے	dar-e-daulat pe duā.eñ sī sunī haiñ maiñ ne
دیکھیے آج فقیروں کا کدھر پھیرا ہے	dekhiye aaj faqīroñ kā kidhar pherā hai
تجھ کو ہو جائیں گے شیطان کے درشن واعظ	tujh ko ho jā.eñge shaitān ke darshan vaa.iz
ڈال کر منہ کو گریباں میں کبھی دیکھا ہے	Daal kar muñh ko garebāñ meñ kabhī dekhā hai
ہم کہے دیتے ہیں چالوں میں نہ آؤ ان کی	ham kahe dete haiñ chāloñ meñ na aao un kī
ثروت و جاہ کے عشووں سے بچو دھوکا ہے	sarvat-o-jāh ke ishvoñ se bacho dhokā hai
یہی گر آنکھ میں رہ جائے تو ہے چنگاری	yahī gar aañkh meñ rah jaa.e to hai chiñgārī
قطرۂ اشک جو بہہ جائے تو اک دریا ہے	qatra-e-ashk jo bah jaa.e to ik dariyā hai
زلف شب گوں کے سوا نرگس جادو کے سوا	zulf-e-shab-gūñ ke sivā nargis-e-jādū ke sivā
دل کو کچھ اور بلاؤں نے بھی آ گھیرا ہے	dil ko kuchh aur balāoñ ne bhī aa gherā hai
لب اعجاز کی سوگند یہ جھنکار تھی کیا	lab-e-ejāz kī saugand ye jhankār thī kyā
تیری خاموشی کے مانند ابھی کچھ ٹوٹا ہے	terī ḳhāmoshī ke mānind abhī kuchh TuuTā hai
دار پر گاہ نظر گاہ سوئے شہر نگار	daar par gaah nazar gaah sū-e-shahr-e-nigār
کچھ سنیں ہم بھی تو اے عشق ارادہ کیا ہے	kuchh suneñ ham bhī to ai ishq irāda kyā hai
آ کہ غربت کدۂ دہر میں جی بہلائیں	aa ki ġhurbat-kada-e-dahr meñ jī bahlā.eñ
اے دل اس جلوہ گہہ ناز میں کیا رکھا ہے	ai dil us jalva-gah-e-nāz meñ kyā rakkhā hai
زخم ہی زخم ہوں میں صبح کی مانند فراقؔ	zaḳhm hī zaḳhm huuñ maiñ sub.h kī mānind 'firāq'
رات بھر ہجر کی لذت سے مزا لوٹا ہے	raat bhar hijr kī lazzat se mazā luuTā hai
کمی نہ کی ترے وحشی نے خاک اڑانے میں	kamī na kī tire vahshī ne ḳhaak uḌāne meñ
جنوں کا نام اچھلتا رہا زمانے میں	junūñ kā naam uchhaltā rahā zamāne meñ
فراقؔ دوڑ گئی روح سی زمانے میں	'firāq' dauḌ ga.ī ruuh sī zamāne meñ
کہاں کا درد بھرا تھا مرے فسانے میں	kahāñ kā dard bharā thā mire fasāne meñ
جنوں سے بھول ہوئی دل پہ چوٹ کھانے میں	junūñ se bhuul huī dil pe choT khāne meñ
فراقؔ دیر ابھی تھی بہار آنے میں	'firāq' der abhī thī bahār aane meñ
وہ کوئی رنگ ہے جو اڑ نہ جائے اے گل تر	vo koī rañg hai jo uḌ na jaa.e ai gul-e-tar
وہ کوئی بو ہے جو رسوا نہ ہو زمانے میں	vo koī bū hai jo rusvā na ho zamāne meñ
وہ آستیں ہے کوئی جو لہو نہ دے نکلے	vo āstīñ hai koī jo lahū na de nikle
وہ کوئی حسن ہے جھجکے جو رنگ لانے میں	vo koī hasan hai jhijhke jo rañg laane meñ
یہ گل کھلے ہیں کہ چوٹیں جگر کی ابھری ہیں	ye gul khile haiñ ki choTeñ jigar kī ubhrī haiñ
نہاں بہار تھی بلبل ترے ترانے میں	nihāñ bahār thī bulbul tire tarāne meñ
بیان شمع ہے حاصل یہی ہے جلنے کا	bayān-e-sham.a hai hāsil yahī hai jalne kā
فنا کی کیفیتیں دیکھ جھلملانے میں	fanā kī kaifiyateñ dekh jhilmilāne meñ
کسی کی حالت دل سن کے اٹھ گئیں آنکھیں	kasī kī hālat-e-dil sun ke uTh ga.iiñ āñkheñ
کہ جان پڑ گئی حسرت بھرے فسانے میں	ki jaan paḌ ga.ī hasrat bhare fasāne meñ
اسی کی شرح ہے یہ اٹھتے درد کا عالم	usī kī sharh hai ye uThte dard kā aalam
جو داستاں تھی نہاں تیرے آنکھ اٹھانے میں	jo dāstāñ thī nihāñ tere aañkh uThāne meñ
غرض کہ کاٹ دیے زندگی کے دن اے دوست	ġharaz ki kaaT diye zindagī ke din ai dost
وہ تیری یاد میں ہوں یا تجھے بھلانے میں	vo terī yaad meñ hoñ yā tujhe bhulāne meñ
ہمیں ہیں گل ہمیں بلبل ہمیں ہوائے چمن	hamīñ haiñ gul hamīñ bulbul hamīñ havā-e-chaman
فراقؔ خواب یہ دیکھا ہے قید خانے میں	'firāq' ḳhvāb ye dekhā hai qaid-ḳhāne meñ
ہجر و وصال یار کا پردہ اٹھا دیا	hijr-o-visāl-e-yār kā parda uThā diyā
خود بڑھ کے عشق نے مجھے میرا پتا دیا	ḳhud baḌh ke ishq ne mujhe merā patā diyā
گرد و غبار ہستئ فانی اڑا دیا	gard-o-ġhubār-e-hastī-e-fānī uḌā diyā
اے کیمیائے عشق مجھے کیا بنا دیا	ai kīmiyā-e-ishq mujhe kyā banā diyā
وہ سامنے ہے اور نظر سے چھپا دیا	vo sāmne hai aur nazar se chhupā diyā
اے عشق‌ بے حجاب مجھے کیا دکھا دیا	ai ishq-e-be-hijāb mujhe kyā dikhā diyā
وہ شان خامشی کہ بہاریں ہیں منتظر	vo shān-e-ḳhāmushī ki bahāreñ haiñ muntazir
وہ رنگ گفتگو کہ گلستاں بنا دیا	vo rañg-e-guftugū ki gulistāñ banā diyā
دم لے رہی تھیں حسن کی جب سحر‌ کاریاں	dam le rahī thiiñ husn kī jab sehr-kāriyāñ
ان وقفہ‌ ہائے کفر کو ایماں بنا دیا	in vaqfa-hā-e-kufr ko īmāñ banā diyā
معلوم کچھ مجھی کو ہیں ان کی روانیاں	ma.alūm kuchh mujhī ko haiñ un kī ravāniyāñ
جن قطرہ ہائے اشک کو دریا بنا دیا	jin qatra-hā-e-ashk ko dariyā banā dayā
اک برق بے قرار تھی تمکین حسن بھی	ik barq-e-be-qarār thī tamkīn-e-husn bhī
جس وقت عشق کو غم صبر آزما دیا	jis vaqt ishq ko ġham-e-sabr-āzmā diyā
ساقی مجھے بھی یاد ہیں وہ تشنہ کامیاں	saaqī mujhe bhī yaad haiñ vo tishna-kāmiyāñ
جن کو حریف ساغر و مینا بنا دیا	jin ko harīf-e-sāġhar-o-mīnā banā diyā
معلوم ہے حقیقت غم ہائے روزگار	ma.alūm hai haqīqat-e-ġham-hā-e-rozgār
دنیا کو تیرے درد نے دنیا بنا دیا	duniyā ko tere dard ne duniyā banā diyā
اے شوخئ نگاہ کرم مدتوں کے بعد	ai shoḳhi-e-nigāh-e-karam muddatoñ ke ba.ad
خواب گران غم سے مجھے کیوں جگا دیا	ḳhvāb-e-girān-e-ġham se mujhe kyuuñ jagā diyā
کچھ شورشیں تغافل پنہاں میں تھیں جنہیں	kuchh shorisheñ taġhāful-e-pinhāñ meñ thiiñ jinheñ
ہنگامہ زار حشر تمنا بنا دیا	hañgāma-zār-e-hashr-e-tamannā banā diyā
بڑھتا ہی جا رہا ہے جمال نظر فریب	baḌhtā hī jā rahā hai jamāl-e-nazar-fareb
حسن نظر کو حسن خود آرا بنا دیا	husn-e-nazar ko husn-e-ḳhud-ārā banā diyā
پھر دیکھنا نگاہ لڑی کس سے عشق کی	phir dekhnā nigāh laḌī kis se ishq kī
گر حسن نے حجاب تغافل اٹھا دیا	gar husn ne hijāb-e-taġhāful uThā diyā
جب خون ہو چکا دل ہستی‌ٔ اعتبار	jab ḳhuun ho chukā dil-e-hastī-e-etibār
کچھ درد بچ رہے جنہیں انساں بنا دیا	kuchh dard bach rahe jinheñ insāñ banā diyā
گم کروۂ‌ وفور‌ غم انتظار ہوں	gum-karda-e-vafūr-e-ġham-e-intizār huuñ
تو کیا چھپا کہ مجھ کو مجھی سے چھپا دیا	tū kyā chhupā ki mujh ko mujhī se chhupā diyā
رات اب حریف صبح قیامت ہی کیوں نہ ہو	raat ab harīf-e-sub.h-e-qayāmat hī kyuuñ na ho
جو کچھ بھی ہو اس آنکھ کو اب تو جگا دیا	jo kuchh bhī ho us aañkh ko ab to jagā diyā
اب میں ہوں اور لطف و کرم کے تکلفات	ab maiñ huuñ aur lutf-o-karam ke takallufāt
یہ کیوں حجاب رنجش بے جا بنا دیا	ye kyuuñ hijāb-e-ranjish-e-be-jā banā diyā
تھی یوں تو شام ہجر مگر پچھلی رات کو	thī yuuñ to shām-e-hijr magar pichhlī raat ko
وہ درد اٹھا فراقؔ کہ میں مسکرا دیا	vo dard uThā 'firāq' ki maiñ muskurā diyā
میکدے میں آج اک دنیا کو اذن عام تھا	mai-kade meñ aaj ik duniyā ko izn-e-ām thā
دور جام بے خودی بیگانۂ ایام تھا	daur-e-jām-e-be-ḳhudī begāna-e-ayyām thā
روح لرزاں آنکھ محو دید دل ناکام تھا	ruuh larzāñ aañkh mahv-e-dīd dil nākām thā
عشق کا آغاز بھی شائستۂ انجام تھا	ishq kā āġhāz bhī shā.ista-e-anjām thā
رفتہ رفتہ عشق کو تصویر غم کر ہی دیا	rafta rafta ishq ko tasvīr-e-ġham kar hī diyā
حسن بھی کتنا خراب گردش ایام تھا	husn bhī kitnā ḳharāb-e-gardish-e-ayyām thā
غم کدے میں دہر کے یوں تو اندھیرا تھا مگر	ġham-kade meñ dahr ke yuuñ to añdherā thā magar
عشق کا داغ سیہ بختی چراغ شام تھا	ishq kā dāġh-e-siyah-baḳhtī charāġh-e-shām thā
تیری دزدیدہ نگاہی یوں تو نا محسوس تھی	terī duzdīda-nigāhī yuuñ to nā-mahsūs thī
ہاں مگر دفتر کا دفتر حسن کا پیغام تھا	haañ magar daftar kā daftar husn kā paiġhām thā
شاق اہل شوق پر تھیں اس کی عصمت داریاں	shaaq ahl-e-shauq par thiiñ us kī ismat-dāriyāñ
سچ ہے لیکن حسن در پردہ بہت بد نام تھا	sach hai lekin husn dar-parda bahut bad-nām thā
محو تھے گلزار رنگا رنگ کے نقش و نگار	mahv the gulzār-e-rañgā-rañg ke naqsh-o-nigār
وحشتیں تھی دل کے سناٹے تھے دشت شام تھا	vahshateñ thī dil ke sannāTe the dasht-e-shām thā
بے خطا تھا حسن ہر جور و جفا کے بعد بھی	be-ḳhatā thā husn har jaur-o-jafā ke ba.ad bhī
عشق کے سر تا ابد الزام ہی الزام تھا	ishq ke sar tā-abad ilzām hī ilzām thā
یوں گریباں چاک دنیا میں نہیں ہوتا کوئی	yuuñ garebāñ-chāk duniyā meñ nahīñ hotā koī
ہر کھلا گلشن شہید گردش ایام تھا	har khulā gulshan shahīd-e-gardish-e-ayyām thā
دیکھ حسن شرمگیں در پردہ کیا لایا ہے رنگ	dekh husn-e-sharmagīñ dar-parda kyā laayā hai rañg
عشق رسوائے جہاں بدنام ہی بدنام تھا	ishq rusvā-e-jahāñ badnām hī badnām thā
رونق بزم جہاں تھا گو دل غمگیں فراقؔ	raunaq-e-bazm-e-jahāñ thā go dil-e-ġham-ghīñ 'firāq'
سرد تھا افسردہ تھا محروم تھا ناکام تھا	sard thā afsurda thā mahrūm thā nākām thā
آئی ہے کچھ نہ پوچھ قیامت کہاں کہاں	aa.ī hai kuchh na pūchh qayāmat kahāñ kahāñ
اف لے گئی ہے مجھ کو محبت کہاں کہاں	uf le ga.ī hai mujh ko mohabbat kahāñ kahāñ
بیتابی و سکوں کی ہوئیں منزلیں تمام	betābī-o-sukūñ kī huiiñ manzileñ tamām
بہلائیں تجھ سے چھٹ کے طبیعت کہاں کہاں	bahlā.eñ tujh se chhuT ke tabī.at kahāñ kahāñ
فرقت ہو یا وصال وہی اضطراب ہے	furqat ho yā visāl vahī iztirāb hai
تیرا اثر ہے اے غم فرقت کہاں کہاں	terā asar hai ai ġham-e-furqat kahāñ kahāñ
ہر جنبش نگاہ میں صد کیف بے خودی	har jumbish-e-nigāh meñ sad-kaif be-ḳhudī
بھرتی پھرے گی حسن کی نیت کہاں کہاں	bhartī phiregī husn kī niyyat kahāñ kahāñ
راہ طلب میں چھوڑ دیا دل کا ساتھ بھی	rāh-e-talab meñ chhoḌ diyā dil kā saath bhī
پھرتے لیے ہوئے یہ مصیبت کہاں کہاں	phirte liye hue ye musībat kahāñ kahāñ
دل کے افق تک اب تو ہیں پرچھائیاں تری	dil ke ufaq tak ab to haiñ parchhā.iyāñ tirī
لے جائے اب تو دیکھ یہ وحشت کہاں کہاں	le jaa.e ab to dekh ye vahshat kahāñ kahāñ
اے نرگس سیاہ بتا دے ترے نثار	ai nargis-e-siyāh batā de tire nisār
کس کس کو ہے یہ ہوش یہ غفلت کہاں کہاں	kis kis ko hai ye hosh ye ġhaflat kahāñ kahāñ
نیرنگ عشق کی ہے کوئی انتہا کہ یہ	nairañg-e-ishq kī hai koī intihā ki ye
یہ غم کہاں کہاں یہ مسرت کہاں کہاں	ye ġham kahāñ kahāñ ye masarrat kahāñ kahāñ
بیگانگی پر اس کی زمانے سے احتراز	begānagī par us kī zamāne se ehtirāz
در پردہ اس ادا کی شکایت کہاں کہاں	dar-parda us adā kī shikāyat kahāñ kahāñ
فرق آ گیا تھا دور حیات و ممات میں	farq aa gayā thā daur-e-hayāt-o-mamāt meñ
آئی ہے آج یاد وہ صورت کہاں کہاں	aa.ī hai aaj yaad vo sūrat kahāñ kahāñ
جیسے فنا بقا میں بھی کوئی کمی سی ہو	jaise fanā baqā meñ bhī koī kamī sī ho
مجھ کو پڑی ہے تیری ضرورت کہاں کہاں	mujh ko paḌī hai terī zarūrat kahāñ kahāñ
دنیا سے اے دل اتنی طبیعت بھری نہ تھی	duniyā se ai dal itnī tabī.at bharī na thī
تیرے لئے اٹھائی ندامت کہاں کہاں	tere liye uThā.ī nadāmat kahāñ kahāñ
اب امتیاز عشق و ہوس بھی نہیں رہا	ab imtiyāz-e-ishq-o-havas bhī nahīñ rahā
ہوتی ہے تیری چشم عنایت کہاں کہاں	hotī hai terī chashm-e-ināyat kahāñ kahāñ
ہر گام پر طریق محبت میں موت تھی	har gaam par tarīq-e-mohabbat meñ maut thī
اس راہ میں کھلے در رحمت کہاں کہاں	is raah meñ khule dar-e-rahmat kahāñ kahāñ
ہوش و جنوں بھی اب تو بس اک بات ہیں فراقؔ	hosh-o-junūñ bhī ab to bas ik baat haiñ 'firāq'
ہوتی ہے اس نظر کی شرارت کہاں کہاں	hotī hai us nazar kī sharārat kahāñ kahāñ
جہان غنچۂ دل کا فقط چٹکنا تھا	jahān-e-ġhuncha-e-dil kā faqat chaTaknā thā
اسی کی بوئے پریشاں وجود دنیا تھا	usī kī bū-e-pareshāñ vajūd-e-duniyā thā
یہ کہہ کے کل کوئی بے اختیار روتا تھا	ye kah ke kal koī be-iḳhtiyār rotā thā
وہ اک نگاہ سہی کیوں کسی کو دیکھا تھا	vo ik nigāh sahī kyuuñ kisī ko dekhā thā
طنابیں کوچۂ قاتل کی کھنچتی جاتی تھیں	tanābeñ kūcha-e-qātil kī khiñchtī jaatī thiiñ
شہید تیغ ادا میں بھی زور کتنا تھا	shahīd-e-teġh-e-adā meñ bhī zor kitnā thā
بس اک جھلک نظر آئی اڑے کلیم کے ہوش	bas ik jhalak nazar aa.ī uḌe kalīm ke hosh
بس اک نگاہ ہوئی خاک طور سینا تھا	bas ik nigāh huī ḳhaak tūr-e-sīnā thā
ہر اک کے ہاتھ فقط غفلتیں تھیں ہوش نما	har ik ke haath faqat ġhaflateñ thiiñ hosh-numā
کہ اپنے آپ سے بیگانہ وار جینا تھا	ki apne aap se begāna-vār jiinā thā
یہی ہوا کہ فریب امید و یاس مٹے	yahī huā ki fareb-e-umīd-o-yās miTe
وہ پا گئے ترے ہاتھوں ہمیں جو پانا تھا	vo pā ga.e tire hāthoñ hameñ jo paanā thā
چمن میں غنچۂ گل کھلکھلا کے مرجھائے	chaman meñ ġhuncha-e-gul khilkhilā ke murjhā.e
یہی وہ تھے جنہیں ہنس ہنس کے جان دینا تھا	yahī vo the jinheñ hañs hañs ke jaan denā thā
نگاہ مہر میں جس کی ہیں صد پیام فنا	nigāh-e-mehr meñ jis kī haiñ sad payām-e-fanā
اسی کا عالم ایجاد و ناز بے جا تھا	usī kā ālam-e-ījād-o-nāz bejā thā
جہاں تو جلوہ نما تھا لرزتی تھی دنیا	jahāñ tū jalva-numā thā laraztī thī duniyā
ترے جمال سے کیسا جلال پیدا تھا	tire jamāl se kaisā jalāl paidā thā
حیات و مرگ کے کچھ راز کھل گئے ہوں گے	hayāt-o-marg ke kuchh raaz khul ga.e hoñge
فسانۂ شب غم ورنہ دوستو کیا تھا	fasāna-e-shab-e-ġham varna dosto kyā thā
شب عدم کا فسانہ گداز شمع حیات	shab-e-adam kā fasāna gudāz sham-e-hayāt
سوائے کیف فنا میرا ماجرا کیا تھا	sivā.e kaif-e-fanā merā mājrā kyā thā
کچھ ایسی بات نہ تھی تیرا دور ہو جانا	kuchh aisī baat na thī terā duur ho jaanā
یہ اور بات کہ رہ رہ کے درد اٹھتا تھا	ye aur baat ki rah rah ke dard uThtā thā
نہ پوچھ سود و زیاں کاروبار الفت کے	na pūchh sūd-o-ziyāñ kārobār-e-ulfat ke
وگرنہ یوں تو نہ پانا تھا کچھ نہ کھوتا تھا	vagarna yuuñ to na paanā thā kuchh na khotā thā
لگاوٹیں وہ ترے حسن بے نیاز کی آہ	lagāvTeñ vo tire husn-e-be-niyāz kī aah
میں تیری بزم سے جب ناامید اٹھا تھا	maiñ terī bazm se jab nā-umīd uTThā thā
تجھے ہم اے دل درد آشنا کہاں ڈھونڈیں	tujhe ham ai dil-e-dard-āshnā kahāñ DhūñDeñ
ہم اپنے ہوش میں کب تھے کوئی جب اٹھا تھا	ham apne hosh meñ kab the koī jab uTThā thā
عدم کا راز صدائے شکست ساز حیات	adam kā raaz sadā-e-shikast sāz-e-hayāt
حجاب زیست بھی کتنا لطیف پردا تھا	hijāb-e-zīst bhī kitnā latīf pardā thā
یہ اضطراب و سکوں بھی تھی اک فریب حیات	ye iztirāb-o-sukūñ bhī thī ik fareb-e-hayāt
کہ اپنے حال سے بیگانہ وار جینا تھا	ki apne haal se begāna-vār jiinā thā
کہاں پہ چوک ہوئی تیرے بے قراروں سے	kahāñ pe chuuk huī tere be-qarāroñ se
زمانہ دوسری کروٹ بدلنے والا تھا	zamāna dūsrī karvaT badalne vaalā thā
یہ کوئی یاد ہے یہ بھی ہے کوئی محویت	ye koī yaad hai ye bhī hai koī mahviyyat
ترے خیال میں تجھ کو بھی بھول جانا تھا	tire ḳhayāl meñ tujh ko bhī bhuul jaanā thā
کہاں کی چوٹ ابھر آئی حسن تاباں میں	kahāñ kī choT ubhar aa.ī husn-e-tābāñ meñ
دم نظارہ وہ رخ درد سا چمکتا تھا	dam-e-nazāra vo ruḳh dard sā chamaktā thā
نہ پوچھ رمز و کنایات چشم ساقی کے	na pūchh ramz-o-kināyāt chashm-e-sāqī ke
بس ایک حشر خموش انجمن میں برپا تھا	bas ek hashr-e-ḳhamosh anjuman meñ barpā thā
چمن چمن تھی گل داغ عشق سے ہستی	chaman chaman thī gul-e-dāġh-e-ishq se hastī
اسی کی نکہت برباد کا زمانہ تھا	usī kī nik.hat-e-barbād kā zamāna thā
وہ تھا مرا دل خوں گشتہ جس کے مٹنے سے	vo thā mirā dil-e-ḳhūñ-gashta jis ke miTne se
بہار باغ جناں تھی وجود دنیا تھا	bahār-e-bāġha-e-jināñ thī vajūd-e-duniyā thā
قسم ہے بادہ کشو چشم مست ساقی کی	qasam hai bāda-kasho chashm-e-mast-e-sāqī kī
بتاؤ ہاتھ سے کیا جام مے سنبھلتا تھا	batāo haath se kyā jām-e-mai sambhaltā thā
وصال اس سے میں چاہوں کہاں یہ دل میرا	visāl us se maiñ chāhūñ kahāñ ye dil merā
یہ رو رہا ہوں کہ کیوں اس کو میں نے دیکھا تھا	ye ro rahā huuñ ki kyuuñ us ko maiñ ne dekhā thā
امید یاس بنی یاس پھر امید بنی	umiid yaas banī yaas phir umiid banī
اس اک نظر میں فریب نگاہ کتنا تھا	us ik nazar meñ fareb-e-nigāh kitnā thā
یہ سوز و ساز نہاں تھا وہ سوز و ساز عیاں	ye soz-o-sāz-e-nihāñ thā vo soz-o-sāz-e-ayāñ
وصال و ہجر میں بس فرق تھا تو اتنا تھا	visāl-o-hijr meñ bas farq thā to itnā thā
شکست ساز چمن تھی بہار لالہ و گل	shikast-e-sāz-e-chaman thī bahār-e-lāla-o-gul
خزاں مچلتی تھی غنچہ جہاں چٹکتا تھا	ḳhizāñ machaltī thī ġhuncha jahāñ chaTaktā thā
ہر ایک سانس ہے تجدید یاد ایامے	har ek saañs hai tajdīd-e-yād-e-ayyāmī
گزر گیا وہ زمانہ جسے گزرنا تھا	guzar gayā vo zamāna jise guzarnā thā
نہ کوئی وعدہ نہ کوئی یقیں نہ کوئی امید	na koī va.ada na koī yaqīñ na koī umiid
مگر ہمیں تو ترا انتظار کرنا تھا	magar hameñ to tirā intizār karnā thā
کسی کے صبر نے بے صبر دیا سب کو	kisī ke sabr ne be-sabr diyā sab ko
فراقؔ نزع میں کروٹ کوئی بدلتا تھا	'firāq' naza.a meñ karvaT koī badaltā thā
بہت پہلے سے ان قدموں کی آہٹ جان لیتے ہیں	bahut pahle se un qadmoñ kī aahaT jaan lete haiñ
تجھے اے زندگی ہم دور سے پہچان لیتے ہیں	tujhe ai zindagī ham duur se pahchān lete haiñ
مری نظریں بھی ایسے قاتلوں کا جان و ایماں ہیں	mirī nazreñ bhī aise qātiloñ kā jaan o īmāñ haiñ
نگاہیں ملتے ہی جو جان اور ایمان لیتے ہیں	nigāheñ milte hī jo jaan aur īmān lete haiñ
جسے کہتی ہے دنیا کامیابی وائے نادانی	jise kahtī hai duniyā kāmyābī vaa.e nā-dānī
اسے کن قیمتوں پر کامیاب انسان لیتے ہیں	use kin qīmatoñ par kāmyāb insān lete haiñ
نگاہ بادہ گوں یوں تو تری باتوں کا کیا کہنا	nigāh-e-bāda-gūñ yuuñ to tirī bātoñ kā kyā kahnā
تری ہر بات لیکن احتیاطاً چھان لیتے ہیں	tirī har baat lekin ehtiyātan chhān lete haiñ
طبیعت اپنی گھبراتی ہے جب سنسان راتوں میں	tabī.at apnī ghabrātī hai jab sunsān rātoñ meñ
ہم ایسے میں تری یادوں کی چادر تان لیتے ہیں	ham aise meñ tirī yādoñ kī chādar taan lete haiñ
خود اپنا فیصلہ بھی عشق میں کافی نہیں ہوتا	ḳhud apnā faisla bhī ishq meñ kaafī nahīñ hotā
اسے بھی کیسے کر گزریں جو دل میں ٹھان لیتے ہیں	use bhī kaise kar guzreñ jo dil meñ Thaan lete haiñ
حیات عشق کا اک اک نفس جام شہادت ہے	hayāt-e-ishq kā ik ik nafas jām-e-shahādat hai
وہ جان ناز برداراں کوئی آسان لیتے ہیں	vo jān-e-nāz-bardārāñ koī āsān lete haiñ
ہم آہنگی میں بھی اک چاشنی ہے اختلافوں کی	ham-āhañgī meñ bhī ik chāshnī hai iḳhtilāfoñ kī
مری باتیں بعنوان دگر وہ مان لیتے ہیں	mirī bāteñ ba-unvān-e-digar vo maan lete haiñ
تری مقبولیت کی وجہ واحد تیری رمزیت	tirī maqbūliyat kī vaj.h vāhid terī ramziyyat
کہ اس کو مانتے ہی کب ہیں جس کو جان لیتے ہیں	ki us ko mānte hī kab haiñ jis ko jaan lete haiñ
اب اس کو کفر مانیں یا بلندیٔ نظر جانیں	ab is ko kufr māneñ yā bulandī-e-nazar jāneñ
خدائے دو جہاں کو دے کے ہم انسان لیتے ہیں	ḳhudā-e-do-jahāñ ko de ke ham insān lete haiñ
جسے صورت بتاتے ہیں پتہ دیتی ہے سیرت کا	jise sūrat batāte haiñ pata detī hai sīrat kā
عبارت دیکھ کر جس طرح معنی جان لیتے ہیں	ibārat dekh kar jis tarah ma.anī jaan lete haiñ
تجھے گھاٹا نہ ہونے دیں گے کاروبار الفت میں	tujhe ghāTā na hone deñge kārobār-e-ulfat meñ
ہم اپنے سر ترا اے دوست ہر احسان لیتے ہیں	ham apne sar tirā ai dost har ehsān lete haiñ
ہماری ہر نظر تجھ سے نئی سوگندھ کھاتی ہے	hamārī har nazar tujh se na.ī saugandh khātī hai
تو تیری ہر نظر سے ہم نیا پیمان لیتے ہیں	to terī har nazar se ham nayā paimān lete haiñ
رفیق زندگی تھی اب انیس وقت آخر ہے	rafīq-e-zindagī thī ab anīs-e-vaqt-e-āḳhir hai
ترا اے موت ہم یہ دوسرا احسان لیتے ہیں	tirā ai maut ham ye dūsrā ehsān lete haiñ
زمانہ واردات قلب سننے کو ترستا ہے	zamāna vārdāt-e-qalb sunñe ko tarastā hai
اسی سے تو سر آنکھوں پر مرا دیوان لیتے ہیں	isī se to sar āñkhoñ par mirā dīvān lete haiñ
فراقؔ اکثر بدل کر بھیس ملتا ہے کوئی کافر	'firāq' aksar badal kar bhes miltā hai koī kāfir
کبھی ہم جان لیتے ہیں کبھی پہچان لیتے ہیں	kabhī ham jaan lete haiñ kabhī pahchān lete haiñ
رات بھی نیند بھی کہانی بھی	raat bhī niiñd bhī kahānī bhī
ہائے کیا چیز ہے جوانی بھی	haa.e kyā chiiz hai javānī bhī
ایک پیغام زندگانی بھی	ek paiġhām-e-zindagānī bhī
عاشقی مرگ ناگہانی بھی	āshiqī marg-e-nā-gahānī bhī
اس ادا کا تری جواب نہیں	is adā kā tirī javāb nahīñ
مہربانی بھی سرگرانی بھی	mehrbānī bhī sargirānī bhī
دل کو اپنے بھی غم تھے دنیا میں	dil ko apne bhī ġham the duniyā meñ
کچھ بلائیں تھیں آسمانی بھی	kuchh balā.eñ thiiñ āsmānī bhī
منصب دل خوشی لٹانا ہے	mansab-e-dil ḳhushī luTānā hai
غم پنہاں کی پاسبانی بھی	ġham-e-pinhāñ kī pāsbānī bhī
دل کو شعلوں سے کرتی ہے سیراب	dil ko sho.aloñ se kartī hai sairāb
زندگی آگ بھی ہے پانی بھی	zindagī aag bhī hai paanī bhī
شاد کاموں کو یہ نہیں توفیق	shād-kāmoñ ko ye nahīñ taufīq
دل غمگیں کی شادمانی بھی	dil-e-ġham-ghīñ kī shādmānī bhī
لاکھ حسن یقیں سے بڑھ کر ہے	laakh husn-e-yaqīñ se baḌh kar hai
ان نگاہوں کی بد گمانی بھی	un nigāhoñ kī bad-gumānī bhī
تنگنائے دل ملول میں ہے	tañgnā-e-dil-e-malūl meñ hai
بحر ہستی کی بے کرانی بھی	bahr-e-hastī kī be-karānī bhī
عشق ناکام کی ہے پرچھائیں	ishq-e-nākām kī hai parchhā.īñ
شادمانی بھی کامرانی بھی	shādmānī bhī kāmrānī bhī
دیکھ دل کے نگار خانے میں	dekh dil ke nigār-ḳhāne meñ
زخم پنہاں کی ہے نشانی بھی	zaḳhm-e-pinhāñ kī hai nishānī bhī
خلق کیا کیا مجھے نہیں کہتی	ḳhalq kyā kyā mujhe nahīñ kahtī
کچھ سنوں میں تری زبانی بھی	kuchh sunūñ maiñ tirī zabānī bhī
آئے تاریخ عشق میں سو بار	aa.e tārīḳh-e-ishq meñ sau baar
موت کے دور درمیانی بھی	maut ke daur-e-darmiyānī bhī
اپنی معصومیت کے پردے میں	apnī ma.asūmiyat ke parde meñ
ہو گئی وہ نظر سیانی بھی	ho ga.ī vo nazar siyānī bhī
دن کو سورج مکھی ہے وہ نو گل	din ko sūraj-mukhī hai vo nau-gul
رات کو ہے وہ رات رانی بھی	raat ko hai vo rāt-rānī bhī
دل بد نام تیرے بارے میں	dil-e-bad-nām tere baare meñ
لوگ کہتے ہیں اک کہانی بھی	log kahte haiñ ik kahānī bhī
وضع کرتے کوئی نئی دنیا	vaz.a karte koī na.ī duniyā
کہ یہ دنیا ہوئی پرانی بھی	ki ye duniyā huī purānī bhī
دل کو آداب بندگی بھی نہ آئے	dil ko ādāb-e-bandagī bhī na aa.e
کر گئے لوگ حکمرانی بھی	kar ga.e log hukmarānī bhī
جور کم کم کا شکریہ بس ہے	jaur-e-kam-kam kā shukriya bas hai
آپ کی اتنی مہربانی بھی	aap kī itnī mehrbānī bhī
دل میں اک ہوک بھی اٹھی اے دوست	dil meñ ik huuk bhī uThī ai dost
یاد آئی تری جوانی بھی	yaad aa.ī tirī javānī bhī
سر سے پا تک سپردگی کی ادا	sar se pā tak supurdagī kī adā
ایک انداز ترکمانی بھی	ek andāz-e-turkamānī bhī
پاس رہنا کسی کا رات کی رات	paas rahnā kisī kā raat kī raat
میہمانی بھی میزبانی بھی	mehmānī bhī mezbānī bhī
ہو نہ عکس جبین ناز کہ ہے	ho na aks-e-jabīn-e-nāz ki hai
دل میں اک نور کہکشانی بھی	dil meñ ik nūr-e-kahkashānī bhī
زندگی عین دید یار فراقؔ	zindagī ain dīd-e-yār 'firāq'
زندگی ہجر کی کہانی بھی	zindagī hijr kī kahānī bhī
ہاتھ آئے تو وہی دامن جاناں ہو جائے	haath aa.e to vahī dāman-e-jānāñ ho jaa.e
چھوٹ جائے تو وہی اپنا گریباں ہو جائے	chhūT jaa.e to vahī apnā garebāñ ho jaa.e
عشق اب بھی ہے وہ محرم بیگانہ نما	ishq ab bhī hai vo mahram-e-be-gāna-numā
حسن یوں لاکھ چھپے لاکھ نمایاں ہو جائے	husn yuuñ laakh chhupe laakh numāyāñ ho jaa.e
ہوش و غفلت سے بہت دور ہے کیفیت عشق	hosh-o-ġhaflat se bahut duur hai kaifiyyat-e-ishq
اس کی ہر بے خبری منزل عرفاں ہو جائے	us kī har be-ḳhabarī manzil-e-irfāñ ho jaa.e
یاد آتی ہے جب اپنی تو تڑپ جاتا ہوں	yaad aatī hai jab apnī to taḌap jaatā huuñ
میری ہستی ترا بھولا ہوا پیماں ہو جائے	merī hastī tirā bhūlā havā paimāñ ho jaa.e
آنکھ وہ ہے جو تری جلوہ گہہ ناز بنے	aañkh vo hai jo tirī jalva-gah-e-nāz bane
دل وہی ہے جو سراپا ترا ارماں ہو جائے	dil vahī hai jo sarāpā tirā armāñ ho jaa.e
پاک بازان محبت میں جو بے باکی ہے	pāk-bāzān-e-mohabbat meñ jo bebākī hai
حسن گر اس کو سمجھ لے تو پشیماں ہو جائے	husn gar us ko samajh le to pashemāñ ho jaa.e
سہل ہو کر ہوئی دشوار محبت تیری	sahl ho kar hui dushvār mohabbat terī
اسے مشکل جو بنا لیں تو کچھ آساں ہو جائے	use mushkil jo banā leñ to kuchh āsāñ ho jaa.e
عشق پھر عشق ہے جس روپ میں جس بھیس میں ہو	ishq phir ishq hai jis ruup meñ jis bhes meñ ho
عشرت وصل بنے یا غم ہجراں ہو جائے	ishrat-e-vasl bane yā ġham-e-hijrāñ ho jaa.e
کچھ مداوا بھی ہو مجروح دلوں کا اے دوست	kuchh mudāvā bhī ho majrūh diloñ kā ai dost
مرہم زخم ترا جور‌ پشیماں ہو جائے	marham-e-zaḳhm tirā jaur-pashemāñ ho jaa.e
یہ بھی سچ ہے کوئی الفت میں پریشاں کیوں ہو	ye bhī sach hai koī ulfat meñ pareshāñ kyuuñ ho
یہ بھی سچ ہے کوئی کیوں کر نہ پریشاں ہو جائے	ye bhī sach hai koī kyūñkar na pareshāñ ho jaa.e
عشق کو عرض تمنا میں بھی لاکھوں پس و پیش	ishq ko arz-e-tamannā meñ bhī lākhoñ pas-o-pesh
حسن کے واسطے انکار بھی آساں ہو جائے	husn ke vāste inkār bhī āsāñ ho jaa.e
جھلملاتی ہے سر بزم جہاں شمع خودی	jhilmilātī hai sar-e-bazm-e-jahāñ sham-e-ḳhudī
جو یہ بجھ جائے چراغ رہ عرفاں ہو جائے	jo ye bujh jaa.e charāġh-e-rah-e-irfāñ ho jaa.e
سر شوریدہ دیا دشت و بیاباں بھی دیے	sar-e-shorīda diyā dasht-o-bayābāñ bhī diye
یہ مری خوبیٔ قسمت کہ وہ زنداں ہو جائے	ye mirī ḳhūbī-e-qismat ki vo zindāñ ho jaa.e
عقدۂ عشق عجب عقدۂ مہمل ہے فراقؔ	uqda-e-ishq ajab uqda-e-mohmal hai 'firāq'
کبھی لاحل کبھی مشکل کبھی آساں ہو جائے	kabhī lā-hal kabhī mushkil kabhī āsāñ ho jaa.e
دیدار میں اک طرفہ دیدار نظر آیا	dīdār meñ ik turfa dīdār nazar aayā
ہر بار چھپا کوئی ہر بار نظر آیا	har baar chhupā koī har baar nazar aayā
چھالوں کو بیاباں بھی گلزار نظر آیا	chhāloñ ko bayābāñ bhī gulzār nazar aayā
جب چھیڑ پر آمادہ ہر خار نظر آیا	jab chheḌ par āmāda har ḳhaar nazar aayā
صبح شب ہجراں کی وہ چاک گریبانی	sub.h-e-shab-e-hijrāñ kī vo chāk-garebānī
اک عالم نیرنگی ہر تار نظر آیا	ik ālam-e-nairañgī har taar nazar aayā
ہو صبر کہ بیتابی امید کہ مایوسی	ho sabr ki betābī ummīd ki māyūsī
نیرنگ محبت بھی بیکار نظر آیا	nairañg-e-mohabbat bhī be-kār nazar aayā
جب چشم سیہ تیری تھی چھائی ہوئی دل پر	jab chashm-e-siyah terī thī chhā.ī huī dil par
اس ملک کا ہر خطہ تاتار نظر آیا	is mulk kā har ḳhitta tātār nazar aayā
تو نے بھی تو دیکھی تھی وہ جاتی ہوئی دنیا	tū ne bhī to dekhī thī vo jaatī huī duniyā
کیا آخری لمحوں میں بیمار نظر آیا	kyā āḳhrī lamhoñ meñ bīmār nazar aayā
غش کھا کے گرے موسیٰ اللہ ری مایوسی	ġhash khā ke gire muusā allāh-rī māyūsī
ہلکا سا وہ پردہ بھی دیوار نظر آیا	halkā sā vo parda bhī dīvār nazar aayā
ذرہ ہو کہ قطرہ ہو خم خانہ ہستی میں	zarra ho ki qatra ho ḳhum-ḳhāna-e-hastī meñ
مخمور نظر آیا سرشار نظر آیا	maḳhmūr nazar aayā sarshār nazar aayā
کیا کچھ نہ ہوا غم سے کیا کچھ نہ کیا غم نے	kyā kuchh na huā ġham se kyā kuchh na kiyā ġham ne
اور یوں تو ہوا جو کچھ بے کار نظر آیا	aur yuuñ to huā jo kuchh be-kār nazar aayā
اے عشق قسم تجھ کو معمورۂ عالم کی	ai ishq qasam tujh ko ma.amūra-e-ālam kī
کوئی غم فرقت میں غم خوار نظر آیا	koī ġham-e-furqat meñ ġham-ḳhvār nazar aayā
شب کٹ گئی فرقت کی دیکھا نہ فراقؔ آخر	shab kaT ga.ī furqat kī dekhā na 'firāq' āḳhir
طول غم ہجراں بھی بے کار نظر آیا	tūl-e-ġham-e-hijrāñ bhī be-kār nazar aayā
اپنے غم کا مجھے کہاں غم ہے	apne ġham kā mujhe kahāñ ġham hai
اے کہ تیری خوشی مقدم ہے	ai ki terī ḳhushī muqaddam hai
آگ میں جو پڑا وہ آگ ہوا	aag meñ jo paḌā vo aag huā
حسن سوز نہاں مجسم ہے	husn-e-soz-e-nihāñ mujassam hai
اس کے شیطان کو کہاں توفیق	us ke shaitān ko kahāñ taufīq
عشق کرنا گناہ آدم ہے	ishq karnā gunāh-e-ādam hai
دل کے دھڑکوں میں زور ضرب کلیم	dil ke dhaḌkoñ meñ zor-e-zarb-e-kalīm
کس قدر اس حباب میں دم ہے	kis qadar is habāb meñ dam hai
ہے وہی عشق زندہ و جاوید	hai vahī ishq zinda-o-jāved
جسے آب حیات بھی سم ہے	jise āb-e-hayāt bhī sam hai
اس میں ٹھہراؤ یا سکون کہاں	is meñ Thahrāv yā sukūn kahāñ
زندگی انقلاب پیہم ہے	zindagī inqalāb-e-paiham hai
اک تڑپ موج تہ نشیں کی طرح	ik taḌap mauj-e-tah-nashīñ kī tarah
زندگی کی بنائے محکم ہے	zindagī kī binā-e-mohkam hai
رہتی دنیا میں عشق کی دنیا	rahtī duniyā meñ ishq kī duniyā
نئے عنوان سے منظم ہے	na.e unvān se munazzam hai
اٹھنے والی ہے بزم ماضی کی	uThne vaalī hai bazm maazī kī
روشنی کم ہے زندگی کم ہے	raushnī kam hai zindagī kam hai
یہ بھی نظم حیات ہے کوئی	ye bhī nazm-e-hayāt hai koī
زندگی زندگی کا ماتم ہے	zindagī zindagī kā mātam hai
اک معمہ ہے زندگی اے دوست	ik muamma hai zindagī ai dost
یہ بھی تیری ادائے‌ مبہم ہے	ye bhī terī adā-e-mub.ham hai
اے محبت تو اک عذاب سہی	ai mohabbat tū ik azaab sahī
زندگی بے ترے جہنم ہے	zindagī be tire jahannam hai
اک تلاطم سا رنگ و نکہت کا	ik talātum sā rañg-o-nik.hat kā
پیکر ناز میں دما دم ہے	paikar-e-nāz meñ damā-dam hai
پھرنے کو ہے رسیلی نیم نگاہ	phirne ko hai rasīlī nīm-nigāh
آہوئے ناز مائل رم ہے	āhū-e-nāz mā.il-e-ram hai
روپ کے جوت زیر پیراہن	ruup ke jot zer-e-pairāhan
گلستاں پر ردائے شبنم ہے	gulsitāñ par ridā-e-shabnam hai
میرے سینے سے لگ کے سو جاؤ	mere siine se lag ke so jaao
پلکیں بھاری ہیں رات بھی کم ہے	palkeñ bhārī haiñ raat bhī kam hai
آہ یہ مہربانیاں تیری	aah ye mehrbāniyāñ terī
شادمانی کی آنکھ پر نم ہے	shādmānī kī aañkh pur-nam hai
نرم و دوشیزہ کس قدر ہے نگاہ	narm o doshīza kis qadr hai nigāh
ہر نظر داستان مریم ہے	har nazar dāstān-e-maryam hai
مہر و مہ شعلہ ہائے ساز جمال	mehr-o-mah shola-hā-e-sāz-e-jamāl
جس کی جھنکار اتنی مدھم ہے	jis kī jhankār itnī maddham hai
جیسے اچھلے جنوں کی پہلی شام	jaise uchhle junūñ kī pahlī shaam
اس ادا سے وہ زلف برہم ہے	is adā se vo zulf barham hai
یوں بھی دل میں نہیں وہ پہلی امنگ	yuuñ bhī dil meñ nahīñ vo pahlī umañg
اور تیری نگاہ بھی کم ہے	aur terī nigāh bhī kam hai
اور کیوں چھیڑتی ہے گردش چرخ	aur kyuuñ chheḌtī hai gardish-e-charḳh
وہ نظر پھر گئی یہ کیا کم ہے	vo nazar phir ga.ī ye kyā kam hai
روکش صد حریم دل ہے فضا	rū-kash-e-sad-harīm-e-dil hai fazā
وہ جہاں ہیں عجیب عالم ہے	vo jahāñ haiñ ajiib aalam hai
دئے جاتی ہے لو صدائے فراقؔ	diye jaatī hai lau sadā-e-'firāq'
ہاں وہی سوز و ساز کم کم ہے	haañ vahī soz-o-sāz kam kam hai
زندگی درد کی کہانی ہے	zindagī dard kī kahānī hai
چشم انجم میں بھی تو پانی ہے	chashm-e-anjum meñ bhī to paanī hai
بے نیازانہ سن لیا غم دل	be-niyāzāna sun liyā ġham-e-dil
مہربانی ہے مہربانی ہے	mehrbānī hai mehrbānī hai
وہ بھلا میری بات کیا مانے	vo bhalā merī baat kyā maane
اس نے اپنی بھی بات مانی ہے	us ne apnī bhī baat maanī hai
شعلۂ دل ہے یہ کہ شعلہ ساز	shola-e-dil hai ye ki sho.ala-sāz
یا ترا شعلۂ جوانی ہے	yā tirā shola-e-javānī hai
وہ کبھی رنگ وہ کبھی خوشبو	vo kabhī rañg vo kabhī ḳhushbū
گاہ گل گاہ رات رانی ہے	gaah gul gaah rāt-rānī hai
بن کے معصوم سب کو تاڑ گئی	ban ke ma.asūm sab ko taaḌ ga.ī
آنکھ اس کی بڑی سیانی ہے	aañkh us kī baḌī siyānī hai
آپ بیتی کہو کہ جگ بیتی	āp-bītī kaho ki jag-bītī
ہر کہانی مری کہانی ہے	har kahānī mirī kahānī hai
دونوں عالم ہیں جس کے زیر نگیں	donoñ aalam haiñ jis ke zer-e-nagīñ
دل اسی غم کی راجدھانی ہے	dil usī ġham kī rājdhānī hai
ہم تو خوش ہیں تری جفا پر بھی	ham to ḳhush haiñ tirī jafā par bhī
بے سبب تیری سرگرانی ہے	be-sabab terī sargirānī hai
سر بہ سر یہ فراز‌ مہر و قمر	sar-ba-sar ye farāz-e-mahr-o-qamar
تیری اٹھتی ہوئی جوانی ہے	terī uThtī huī javānī hai
آج بھی سن رہے ہیں قصۂ عشق	aaj bhī sun rahe haiñ qissa-e-ishq
گو کہانی بہت پرانی ہے	go kahānī bahut purānī hai
ضبط کیجے تو دل ہے انگارا	zabt kiije to dil hai añgārā
اور اگر روئیے تو پانی ہے	aur agar roiye to paanī hai
ہے ٹھکانا یہ در ہی اس کا بھی	hai Thikānā ye dar hī us kā bhī
دل بھی تیرا ہی آستانی ہے	dil bhī terā hī āstānī hai
ان سے ایسے میں جو نہ ہو جائے	un se aise meñ jo na ho jaa.e
نو جوانی ہے نو جوانی ہے	nau-javānī hai nau-javānī hai
دل مرا اور یہ غم دنیا	dil mirā aur ye ġham-e-duniyā
کیا ترے غم کی پاسبانی ہے	kyā tire ġham kī pāsbānī hai
دور افلاک کی بھی پانی ہے	daur-e-aflāk kī bhī paanī hai
اے لب ناز کیا ہیں وہ اسرار	ai lab-e-nāz kyā haiñ vo asrār
خامشی جن کی ترجمانی ہے	ḳhāmushī jin kī tarjumānī hai
مے کدوں کے بھی ہوش اڑنے لگے	mai-kadoñ ke bhī hosh uḌne lage
کیا تری آنکھ کی جوانی ہے	kyā tirī aañkh kī javānī hai
خودکشی پر ہے آج آمادہ	ḳhud-kushī par hai aaj āmāda
ارے دنیا بڑی دوانی ہے	are duniyā baḌī divānī hai
کوئی اظہار ناخوشی بھی نہیں	koī iz.hār-e-nā-ḳhushī bhī nahīñ
بد گمانی سی بد گمانی ہے	bad-gumānī sī bad-gumānī hai
مجھ سے کہتا تھا کل فرشتۂ عشق	mujh se kahtā thā kal farishta-e-ishq
زندگی ہجر کی کہانی ہے	zindagī hijr kī kahānī hai
بحر ہستی بھی جس میں کھو جائے	bahr-e-hastī bhī jis meñ kho jaa.e
بوند میں بھی وہ بیکرانی ہے	buuñd meñ bhī vo be-karānī hai
مل گئے خاک میں ترے عشاق	mil ga.e ḳhaak meñ tire ushshāq
یہ بھی اک امر آسمانی ہے	ye bhī ik amr-e-āsmānī hai
زندگی انتظار ہے تیرا	zindagī intizār hai terā
ہم نے اک بات آج جانی ہے	ham ne ik baat aaj jaanī hai
کیوں نہ ہو غم سے ہی قماش اس کا	kyuuñ na ho ġham se hī qimāsh us kā
حسن تصویر شادمانی ہے	husn tasvīr-e-shādmānī hai
سونی دنیا میں اب تو میں ہوں اور	suunī duniyā meñ ab to maiñ huuñ aur
ماتم عشق آنجہانی ہے	mātam-e-ishq-e-āñ-jahānī hai
کچھ نہ پوچھو فراقؔ عہد شباب	kuchh na pūchho 'firāq' ahd-e-shabāb
رات ہے نیند ہے کہانی ہے	raat hai niiñd hai kahānī hai
وقت غروب آج کرامات ہو گئی	vaqt-e-ġhurūb aaj karāmāt ho ga.ī
زلفوں کو اس نے کھول دیا رات ہو گئی	zulfoñ ko us ne khol diyā raat ho ga.ī
کل تک تو اس میں ایسی کرامت نہ تھی کوئی	kal tak to us meñ aisī karāmat na thī koī
وہ آنکھ آج قبلۂ حاجات ہو گئی	vo aañkh aaj qibla-e-hājāt ho ga.ī
اے سوز عشق تو نے مجھے کیا بنا دیا	ai soz-e-ishq tū ne mujhe kyā banā diyā
میری ہر ایک سانس مناجات ہو گئی	merī har ek saañs munājāt ho ga.ī
اوچھی نگاہ ڈال کے اک سمت رکھ دیا	ochhī nigāh Daal ke ik samt rakh diyā
دل کیا دیا غریب کی سوغات ہو گئی	dil kyā diyā ġharīb kī sauġhāt ho ga.ī
کچھ یاد آ گئی تھی وہ زلف شکن شکن	kuchh yaad aa ga.ī thī vo zulf-e-shikan-shikan
ہستی تمام چشمۂ ظلمات ہو گئی	hastī tamām chashma-e-zulmāt ho ga.ī
اہل وطن سے دور جدائی میں یار کی	ahl-e-vatan se duur judā.ī meñ yaar kī
صبر آ گیا فراقؔ کرامات ہو گئی	sabr aa gayā 'firāq' karāmāt ho ga.ī
دور آغاز جفا دل کا سہارا نکلا	daur-e-āġhāz-e-jafā dil kā sahārā niklā
حوصلہ کچھ نہ ہمارا نہ تمہارا نکلا	hausla kuchh na hamārā na tumhārā niklā
تیرا نام آتے ہی سکتے کا تھا عالم مجھ پر	terā naam aate hī sakte kā thā aalam mujh par
جانے کس طرح یہ مذکور دوبارا نکلا	jaane kis tarah ye mazkūr dobārā niklā
ہوش جاتا ہے جگر جاتا ہے دل جاتا ہے	hosh jaatā hai jigar jaatā hai dal jaatā hai
پردے ہی پردے میں کیا تیرا اشارا نکلا	parde hī parde meñ kyā terā ishārā niklā
ہے ترے کشف و کرامات کی دنیا قائل	hai tire kashf-o-karāmāt kī duniyā qaa.il
تجھ سے اے دل نہ مگر کام ہمارا نکلا	tujh se ai dil na magar kaam hamārā niklā
کتنے سفاک سر قتل گہہ عالم تھے	kitne saffāk sar-e-qatl-gah-e-ālam the
لاکھوں میں بس وہی اللہ کا پیارا نکلا	lākhoñ meñ bas vahī allāh kā pyārā niklā
عبرت انگیز ہے کیا اس کی جواں مرگی بھی	ibrat-añgez hai kyā us kī javāñ-margī bhī
ہائے وہ دل جو ہمارا نہ تمہارا نکلا	haa.e vo dil jo hamārā na tumhārā niklā
عشق کی لو سے فرشتوں کے بھی پر جلتے ہیں	ishq kī lau se farishtoñ ke bhī par jalte haiñ
رشک خورشید قیامت یہ شرارا نکلا	rashk-e-ḳhurshīd-e-qayāmat ye sharārā niklā
سر بہ سر بے سر و ساماں جسے سمجھے تھے وہ دل	sar-ba-sar be-sar-o-sāmāñ jise samjhe the vo dil
رشک جمشید و کے و خسرو و دارا نکلا	rashk-e-jamshed-o-kai-o-ḳhusrau-o-dārā niklā
رونے والے ہوئے چپ ہجر کی دنیا بدلی	rone vaale hue chup hijr kī duniyā badlī
شمع بے نور ہوئی صبح کا تارا نکلا	sham.a be-nūr huī sub.h kā taarā niklā
انگلیاں اٹھیں فراقؔ وطن آوارہ پر	uñgliyāñ uTThīñ 'firāq'-e-vatan-āvāra par
آج جس سمت سے وہ درد کا مارا نکلا	aaj jis samt se vo dard kā maarā niklā
جنون کارگر ہے اور میں ہوں	junūn-e-kārgar hai aur maiñ huuñ
حیات بے خبر ہے اور میں ہوں	hayāt-e-be-ḳhabar hai aur maiñ huuñ
مٹا کر دل نگاہ اولیں سے	miTā kar dil nigāh-e-avvalīñ se
تقاضائے دگر ہے اور میں ہوں	taqāzā-e-digar hai aur maiñ huuñ
کہاں میں آ گیا اے زور پرواز	kahāñ maiñ aa gayā ai zor-e-parvāz
وبال بال و پر ہے اور میں ہوں	vabāl-e-bāl-o-par hai aur maiñ huuñ
نگاہ اولیں سے ہو کے برباد	nigāh-e-avvalīñ se ho ke barbād
تقاضائے دگر ہے اور میں ہوں	taqāzā-e-digar hai aur maiñ huuñ
مبارک باد ایام اسیری	mubārakbād ayyām-e-asīrī
غم دیوار و در ہے اور میں ہوں	ġham-e-dīvār-o-dar hai aur maiñ huuñ
تری جمعیتیں ہیں اور تو ہے	tirī jam.iyyateñ haiñ aur tū hai
حیات منتشر ہے اور میں ہوں	hayāt-e-muntashar hai aur maiñ huuñ
کوئی ہو سست پیماں بھی تو یوں ہو	koī ho sust-paimāñ bhī to yuuñ ho
یہ شام بے سحر ہے اور میں ہوں	ye shām-e-be-sahar hai aur maiñ huuñ
نگاہ بے محابا تیرے صدقے	nigāh-e-be-mahābā tere sadqe
کئی ٹکڑے جگر ہے اور میں ہوں	ka.ī TukḌe jigar hai aur maiñ huuñ
ٹھکانا ہے کچھ اس عذر ستم کا	Thikānā hai kuchh is uzr-e-sitam kā
تری نیچی نظر ہے اور میں ہوں	tirī nīchī nazar hai aur maiñ huuñ
فراقؔ اک ایک حسرت مٹ رہی ہے	'firāq' ik ek hasrat miT rahī hai
یہ ماتم رات بھر ہے اور میں ہوں	ye mātam raat bhar hai aur maiñ huuñ
اب اکثر چپ چپ سے رہیں ہیں یونہی کبھو لب کھولیں ہیں	ab aksar chup chup se raheñ haiñ yūñhī kabhū lab kholeñ haiñ
پہلے فراقؔ کو دیکھا ہوتا اب تو بہت کم بولیں ہیں	pahle 'firāq' ko dekhā hotā ab to bahut kam boleñ haiñ
دن میں ہم کو دیکھنے والو اپنے اپنے ہیں اوقات	din meñ ham ko dekhne vaalo apne apne haiñ auqāt
جاؤ نہ تم ان خشک آنکھوں پر ہم راتوں کو رو لیں ہیں	jaao na tum in ḳhushk āñkhoñ par ham rātoñ ko ro leñ haiñ
فطرت میری عشق و محبت قسمت میری تنہائی	fitrat merī ishq-o-mohabbat qismat merī tanhā.ī
کہنے کی نوبت ہی نہ آئی ہم بھی کسو کے ہو لیں ہیں	kahne kī naubat hī na aa.ī ham bhī kisū ke ho leñ haiñ
خنک سیہ مہکے ہوئے سائے پھیل جائیں ہیں جل تھل پر	ḳhunuk siyah mahke hue saa.e phail jaa.eñ haiñ jal-thal par
کن جتنوں سے میری غزلیں رات کا جوڑا کھولیں ہیں	kin jatanoñ se merī ġhazleñ raat kā juuḌā kholeñ haiñ
باغ میں وہ خواب آور عالم موج صبا کے اشاروں پر	baaġh meñ vo ḳhvāb-āvar aalam mauj-e-sabā ke ishāroñ par
ڈالی ڈالی نورس پتے سہج سہج جب ڈولیں ہیں	Daalī Daalī nauras patte sahj sahj jab Doleñ haiñ
اف وہ لبوں پر موج تبسم جیسے کروٹیں لیں کوندے	uf vo laboñ par mauj-e-tabassum jaise karvaTeñ leñ kauñde
ہائے وہ عالم جنبش مژگاں جب فتنے پر تولیں ہیں	haa.e vo ālam-e-jumbish-e-mizhgāñ jab fitne par tauleñ haiñ
نقش و نگار غزل میں جو تم یہ شادابی پاؤ ہو	naqsh-o-nigār-e-ġhazal meñ jo tum ye shādābī paao ho
ہم اشکوں میں کائنات کے نوک قلم کو ڈبو لیں ہیں	ham ashkoñ meñ kā.enāt ke nok-e-qalam ko Dubo leñ haiñ
ان راتوں کو حریم ناز کا اک عالم ہوئے ہے ندیم	in rātoñ ko harīm-e-nāz kā ik aalam hue hai nadīm
خلوت میں وہ نرم انگلیاں بند قبا جب کھولیں ہیں	ḳhalvat meñ vo narm uñgliyāñ band-e-qabā jab kholeñ haiñ
غم کا فسانہ سننے والو آخر شب آرام کرو	ġham kā fasāna sunñe vaalo āḳhir-e-shab ārām karo
کل یہ کہانی پھر چھیڑیں گے ہم بھی ذرا اب سو لیں ہیں	kal ye kahānī phir chheḌeñge ham bhī zarā ab so leñ haiñ
ہم لوگ اب تو اجنبی سے ہیں کچھ تو بتاؤ حال فراقؔ	ham log ab to ajnabī se haiñ kuchh to batāo hāl-e-'firāq'
اب تو تمہیں کو پیار کریں ہیں اب تو تمہیں سے بولیں ہیں	ab to tumhīñ ko pyaar kareñ haiñ ab to tumhīñ se boleñ haiñ
مجنوں نے شہر چھوڑا تو صحرا بھی چھوڑ دے	majnūñ ne shahr chhoḌā to sahrā bhī chhoḌ de
نظارے کی ہوس ہو تو لیلیٰ بھی چھوڑ دے	nazzāre kī havas ho to lailā bhī chhoḌ de
واعظ کمال ترک سے ملتی ہے یاں مراد	vaa.iz kamāl-e-tark se miltī hai yaañ murād
دنیا جو چھوڑ دی ہے تو عقبیٰ بھی چھوڑ دے	duniyā jo chhoḌ dī hai to uqbā bhī chhoḌ de
تقلید کی روش سے تو بہتر ہے خودکشی	taqlīd kī ravish se to behtar hai ḳhud-kushī
رستہ بھی ڈھونڈ خضر کا سودا بھی چھوڑ دے	rasta bhī DhūñD ḳhizr kā saudā bhī chhoḌ de
مانند خامہ تیری زباں پر ہے حرف غیر	mānind-e-ḳhāma terī zabāñ par hai harf-e-ġhair
بیگانہ شے پہ نازش بے جا بھی چھوڑ دے	begāna shai pe nāzish-e-bejā bhī chhoḌ de
لطف کلام کیا جو نہ ہو دل میں درد عشق	lutf-e-kalām kyā jo na ho dil meñ dard-e-ishq
بسمل نہیں ہے تو تو تڑپنا بھی چھوڑ دے	bismil nahīñ hai tū to taḌapnā bhī chhoḌ de
شبنم کی طرح پھولوں پہ رو اور چمن سے چل	shabnam kī tarah phūloñ pe ro aur chaman se chal
اس باغ میں قیام کا سودا بھی چھوڑ دے	is baaġh meñ qayām kā saudā bhī chhoḌ de
ہے عاشقی میں رسم الگ سب سے بیٹھنا	hai āshiqī meñ rasm alag sab se baiThnā
بت خانہ بھی حرم بھی کلیسا بھی چھوڑ دے	but-ḳhāna bhī haram bhī kalīsā bhī chhoḌ de
سوداگری نہیں یہ عبادت خدا کی ہے	saudā-garī nahīñ ye ibādat ḳhudā kī hai
اے بے خبر جزا کی تمنا بھی چھوڑ دے	ai be-ḳhabar jazā kī tamannā bhī chhoḌ de
اچھا ہے دل کے ساتھ رہے پاسبان عقل	achchhā hai dil ke saath rahe pāsbān-e-aql
لیکن کبھی کبھی اسے تنہا بھی چھوڑ دے	lekin kabhī kabhī ise tanhā bhī chhoḌ de
جینا وہ کیا جو ہو نفس غیر پر مدار	jiinā vo kyā jo ho nafas-e-ġhair par madār
شہرت کی زندگی کا بھروسا بھی چھوڑ دے	shohrat kī zindagī kā bharosā bhī chhoḌ de
شوخی سی ہے سوال مکرر میں اے کلیم	shoḳhī sī hai savāl-e-mukarrar meñ ai kalīm
شرط رضا یہ ہے کہ تقاضا بھی چھوڑ دے	shart-e-razā ye hai ki taqāzā bhī chhoḌ de
واعظ ثبوت لائے جو مے کے جواز میں	vaa.iz subūt laa.e jo mai ke javāz meñ
اقبالؔ کو یہ ضد ہے کہ پینا بھی چھوڑ دے	'iqbāl' ko ye zid hai ki piinā bhī chhoḌ de
سما سکتا نہیں پہنائے فطرت میں مرا سودا	samā saktā nahīñ pahnā-e-fitrat meñ mirā saudā
غلط تھا اے جنوں شاید ترا اندازۂ صحرا	ġhalat thā ai junūñ shāyad tirā andāza-e-sahrā
خودی سے اس طلسم رنگ و بو کو توڑ سکتے ہیں	ḳhudī se is tilism-e-rañg-o-bū ko toḌ sakte haiñ
یہی توحید تھی جس کو نہ تو سمجھا نہ میں سمجھا	yahī tauhīd thī jis ko na tū samjhā na maiñ samjhā
نگہ پیدا کر اے غافل تجلی عین فطرت ہے	nigah paidā kar ai ġhāfil tajallī ain-e-fitrat hai
کہ اپنی موج سے بیگانہ رہ سکتا نہیں دریا	ki apnī mauj se begāna rah saktā nahīñ dariyā
رقابت علم و عرفاں میں غلط بینی ہے منبر کی	raqābat ilm o irfāñ meñ ġhalat-bīnī hai mimbar kī
کہ وہ حلاج کی سولی کو سمجھا ہے رقیب اپنا	ki vo hallāj kī suulī ko samjhā hai raqīb apnā
خدا کے پاک بندوں کو حکومت میں غلامی میں	ḳhudā ke paak bandoñ ko hukūmat meñ ġhulāmī meñ
زرہ کوئی اگر محفوظ رکھتی ہے تو استغنا	zirah koī agar mahfūz rakhtī hai to istiġhnā
نہ کر تقلید اے جبریل میرے جذب و مستی کی	na kar taqlīd ai jibrīl mere jazb-o-mastī kī
تن آساں عرشیوں کو ذکر و تسبیح و طواف اولیٰ	tan-āsāñ arshiyoñ ko zikr o tasbīh o tavāf aulā
بہت دیکھے ہیں میں نے مشرق و مغرب کے مے خانے	bahut dekhe haiñ maiñ ne mashriq o maġhrib ke mai-ḳhāne
یہاں ساقی نہیں پیدا وہاں بے ذوق ہے صہبا	yahāñ saaqī nahīñ paidā vahāñ be-zauq hai sahbā
نہ ایراں میں رہے باقی نہ توراں میں رہے باقی	na īrāñ meñ rahe baaqī na tūrāñ meñ rahe baaqī
وہ بندے فقر تھا جن کا ہلاک قیصر و کسریٰ	vo bande faqr thā jin kā halāk-e-qaisar-o-kisrā
یہی شیخ حرم ہے جو چرا کر بیچ کھاتا ہے	yahī shaiḳh-e-haram hai jo churā kar bech khātā hai
گلیم بوذر و دلق اویس و چادر زہرا	galīm-e-būzar o dalq-e-uves o chādar-e-zahrā
حضور حق میں اسرافیل نے میری شکایت کی	huzūr-e-haq meñ isrāfīl ne merī shikāyat kī
یہ بندہ وقت سے پہلے قیامت کر نہ دے برپا	ye banda vaqt se pahle qayāmat kar na de barpā
ندا آئی کہ آشوب قیامت سے یہ کیا کم ہے	nidā aa.ī ki āshob-e-qayāmat se ye kyā kam hai
' گرفتہ چینیاں احرام و مکی خفتہ در بطحا	' girafta chīniyāñ ehrām o makkī ḳhufta dar bat.hā
لبالب شیشۂ تہذیب حاضر ہے مے لا سے	labālab shīsha-e-tahzīb-e-hāzir hai mai-e-lā se
مگر ساقی کے ہاتھوں میں نہیں پیمانۂ الا	magar saaqī ke hāthoñ meñ nahīñ paimāna-e-illā
دبا رکھا ہے اس کو زخمہ ور کی تیز دستی نے	dabā rakkhā hai is ko zaḳhma-var kī tez-dastī ne
بہت نیچے سروں میں ہے ابھی یورپ کا واویلا	bahut nīche suroñ meñ hai abhī europe kā vāvailā
اسی دریا سے اٹھتی ہے وہ موج تند جولاں بھی	isī dariyā se uThtī hai vo mauj-e-tund-jaulāñ bhī
نہنگوں کے نشیمن جس سے ہوتے ہیں تہ و بالا	nahañgoñ ke nasheman jis se hote haiñ tah-o-bālā
غلامی کیا ہے ذوق حسن و زیبائی سے محرومی	ġhulāmī kyā hai zauq-e-husn-o-zebā.ī se mahrūmī
جسے زیبا کہیں آزاد بندے ہے وہی زیبا	jise zebā kaheñ āzād bande hai vahī zebā
بھروسا کر نہیں سکتے غلاموں کی بصیرت پر	bharosā kar nahīñ sakte ġhulāmoñ kī basīrat par
کہ دنیا میں فقط مردان حر کی آنکھ ہے بینا	ki duniyā meñ faqat mardān-e-hur kī aañkh hai biinā
وہی ہے صاحب امروز جس نے اپنی ہمت سے	vahī hai sāhib-e-imroz jis ne apnī himmat se
زمانے کے سمندر سے نکالا گوہر فردا	zamāne ke samundar se nikālā gauhar-e-fardā
فرنگی شیشہ گر کے فن سے پتھر ہو گئے پانی	farañgī shīshagar ke fan se patthar ho ga.e paanī
مری اکسیر نے شیشے کو بخشی سختیٔ خارا	mirī iksīr ne shīshe ko baḳhshī saḳhtī-e-ḳhārā
رہے ہیں اور ہیں فرعون میری گھات میں اب تک	rahe haiñ aur haiñ fir.aun merī ghaat meñ ab tak
مگر کیا غم کہ میری آستیں میں ہے ید بیضا	magar kyā ġham ki merī āstīñ meñ hai yad-e-baizā
وہ چنگاری خس و خاشاک سے کس طرح دب جائے	vo chiñgārī ḳhas-o-ḳhāshāk se kis tarah dab jaa.e
جسے حق نے کیا ہو نیستاں کے واسطے پیدا	jise haq ne kiyā ho nīstāñ ke vāste paidā
محبت خویشتن بینی محبت خویشتن داری	mohabbat ḳheshtan biinī mohabbat ḳheshtan daarī
محبت آستان قیصر و کسریٰ سے بے پروا	mohabbat āstān-e-qaisar-o-kisrā se be-parvā
عجب کیا گر مہ و پرویں مرے نخچیر ہو جائیں	ajab kyā gar mah o parvīñ mire naḳhchīr ho jaa.eñ
کہ بر فتراک صاحب دولتے بستم سر خود را	ki bar fitrāk-e-sāhib daulat-e-bastam sar-e-ḳhud rā
وہ دانائے سبل ختم الرسل مولائے کل جس نے	vo dāna-e-subul ḳhatmur-rusul maulā-e-kul jis ne
غبار راہ کو بخشا فروغ وادیٔ سینا	ġhubār-e-rāh ko baḳhshā faroġh-e-vādī-e-sīnā
نگاہ عشق و مستی میں وہی اول وہی آخر	nigāh-e-ishq o mastī meñ vahī avval vahī āḳhir
وہی قرآں وہی فرقاں وہی یٰسیں وہی طہٰ	vahī qur.āñ vahī furqāñ vahī yāsīñ vahī taahā
سنائیؔ کے ادب سے میں نے غواصی نہ کی ورنہ	'sanā.ī' ke adab se maiñ ne ġhavvāsī na kī varna
ابھی اس بحر میں باقی ہیں لاکھوں لولوئے لالا	abhī is bahr meñ baaqī haiñ lākhoñ lūlu-e-lālā
اعجاز ہے کسی کا یا گردش زمانہ	ejaaz hai kisī kā yā gardish-e-zamāna
ٹوٹا ہے ایشیا میں سحر فرنگیانہ	TuuTā hai asia meñ sehr-e-firañgiyāna
تعمیر آشیاں سے میں نے یہ راز پایا	tāmīr-e-āshiyāñ se maiñ ne ye raaz paayā
اہل نوا کے حق میں بجلی ہے آشیانہ	ahl-e-navā ke haq meñ bijlī hai āshiyāna
یہ بندگی خدائی وہ بندگی گدائی	ye bandagī ḳhudā.ī vo bandagī gadā.ī
یا بندۂ خدا بن یا بندۂ زمانہ	yā banda-e-ḳhudā ban yā banda-e-zamāna
غافل نہ ہو خودی سے کر اپنی پاسبانی	ġhāfil na ho ḳhudī se kar apnī pāsbānī
شاید کسی حرم کا تو بھی ہے آستانہ	shāyad kisī haram kā tū bhī hai āstāna
اے لا الٰہ کے وارث باقی نہیں ہے تجھ میں	ai lā ilaah ke vāris baaqī nahīñ hai tujh meñ
گفتار دلبرانہ کردار قاہرانہ	guftār-e-dilbarāna kirdār-e-qāhirāna
تیری نگاہ سے دل سینوں میں کانپتے تھے	terī nigāh se dil sīnoñ meñ kāñpte the
کھویا گیا ہے تیرا جذب قلندرانہ	khoyā gayā hai terā jazb-e-qalañdarāna
راز حرم سے شاید اقبالؔ باخبر ہے	rāz-e-haram se shāyad 'iqbāl' bā-ḳhabar hai
ہیں اس کی گفتگو کے انداز محرمانہ	haiñ is kī guftugū ke andāz mahramāna
جب عشق سکھاتا ہے آداب خود آگاہی	jab ishq sikhātā hai ādāb-e-ḳhud-āgāhī
کھلتے ہیں غلاموں پر اسرار شہنشاہی	khulte haiñ ġhulāmoñ par asrār-e-shahanshāhī
عطارؔ ہو رومیؔ ہو رازیؔ ہو غزالیؔ ہو	'attār' ho 'rūmī' ho 'rāzī' ho 'ġhazālī' ho
کچھ ہاتھ نہیں آتا بے آہ سحرگاہی	kuchh haath nahīñ aatā be-āh-e-sahar-gāhī
نومید نہ ہو ان سے اے رہبر فرزانہ	naumīd na ho in se ai rahbar-e-farzāna
کم کوش تو ہیں لیکن بے ذوق نہیں راہی	kam-kosh to haiñ lekin be-zauq nahīñ raahī
اے طائر لاہوتی اس رزق سے موت اچھی	ai tā.ir-e-lāhautī us rizq se maut achchhī
جس رزق سے آتی ہو پرواز میں کوتاہی	jis rizq se aatī ho parvāz meñ kotāhī
دارا و سکندر سے وہ مرد فقیر اولیٰ	daarā o sikandar se vo mard-e-faqīr aulā
ہو جس کی فقیری میں بوئے اسد اللہٰی	ho jis kī faqīrī meñ bū-e-asadul-lāhaī
آئین جواں مرداں حق گوئی و بیباکی	ā.īn-e-javāñ-mardāñ haq-goī o be-bākī
اللہ کے شیروں کو آتی نہیں روباہی	allāh ke sheroñ ko aatī nahīñ rūbāhī
کشادہ دست کرم جب وہ بے نیاز کرے	kushāda dast-e-karam jab vo be-niyāz kare
نیاز مند نہ کیوں عاجزی پہ ناز کرے	niyāz-mand na kyuuñ ājizī pe naaz kare
بٹھا کے عرش پہ رکھا ہے تو نے اے واعظ	biThā ke arsh pe rakkhā hai tū ne ai vaa.iz
خدا وہ کیا ہے جو بندوں سے احتراز کرے	ḳhudā vo kyā hai jo bandoñ se ehtirāz kare
مری نگاہ میں وہ رند ہی نہیں ساقی	mirī nigāh meñ vo riñd hī nahīñ saaqī
جو ہوشیاری و مستی میں امتیاز کرے	jo hoshiyārī o mastī meñ imtiyāz kare
مدام گوش بہ دل رہ یہ ساز ہے ایسا	mudām gosh-ba-dil rah ye saaz hai aisā
جو ہو شکستہ تو پیدا نوائے راز کرے	jo ho shikasta to paidā navā-e-rāz kare
کوئی یہ پوچھے کہ واعظ کا کیا بگڑتا ہے	koī ye pūchhe ki vaa.iz kā kyā bigaḌtā hai
جو بے عمل پہ بھی رحمت وہ بے نیاز کرے	jo be-amal pe bhī rahmat vo be-niyāz kare
سخن میں سوز الٰہی کہاں سے آتا ہے	suḳhan meñ soz ilāhī kahāñ se aatā hai
یہ چیز وہ ہے کہ پتھر کو بھی گداز کرے	ye chiiz vo hai ki patthar ko bhī gudāz kare
تمیز لالہ و گل سے ہے نالۂ بلبل	tam.īz-e-lāla-o-gul se hai nāla-e-bulbul
جہاں میں وا نہ کوئی چشم امتیاز کرے	jahāñ meñ vā na koī chashm-e-imtiyāz kare
غرور زہد نے سکھلا دیا ہے واعظ کو	ġhurūr-e-zohd ne sikhlā diyā hai vaa.iz ko
کہ بندگان خدا پر زباں دراز کرے	ki bandagān-e-ḳhudā par zabāñ darāz kare
ہوا ہو ایسی کہ ہندوستاں سے اے اقبالؔ	havā ho aisī ki hindostāñ se ai 'iqbāl'
اڑا کے مجھ کو غبار رہ حجاز کرے	uḌā ke mujh ko ġhubār-e-rah-e-hijāz kare
تجھے یاد کیا نہیں ہے مرے دل کا وہ زمانہ	tujhe yaad kyā nahīñ hai mire dil kā vo zamāna
وہ ادب گہ محبت وہ نگہ کا تازیانہ	vo adab-gah-e-mohabbat vo nigah kā tāziyāna
یہ بتان عصر حاضر کہ بنے ہیں مدرسے میں	ye butān-e-asr-e-hāzir ki bane haiñ madrase meñ
نہ ادائے کافرانہ نہ تراش آزرانہ	na adā-e-kāfirāna na tarāsh-e-āzrāna
نہیں اس کھلی فضا میں کوئی گوشۂ فراغت	nahīñ is khulī fazā meñ koī gosha-e-farāġhat
یہ جہاں عجب جہاں ہے نہ قفس نہ آشیانہ	ye jahāñ ajab jahāñ hai na qafas na āshiyāna
رگ تاک منتظر ہے تری بارش کرم کی	rag-e-tāk muntazir hai tirī bārish-e-karam kī
کہ عجم کے مے کدوں میں نہ رہی مے مغانہ	ki ajam ke mai-kadoñ meñ na rahī mai-e-muġhāna
مرے ہم صفیر اسے بھی اثر بہار سمجھے	mire ham-safīr ise bhī asar-e-bahār samjhe
انہیں کیا خبر کہ کیا ہے یہ نوائے عاشقانہ	unheñ kyā ḳhabar ki kyā hai ye navā-e-āshiqāna
مرے خاک و خوں سے تو نے یہ جہاں کیا ہے پیدا	mire ḳhaak o ḳhuuñ se tū ne ye jahāñ kiyā hai paidā
صلۂ شہید کیا ہے تب و تاب جاودانہ	sila-e-shahid kyā hai tab-o-tāb-e-jāvedāna
تری بندہ پروری سے مرے دن گزر رہے ہیں	tirī banda-parvarī se mire din guzar rahe haiñ
نہ گلہ ہے دوستوں کا نہ شکایت زمانہ	na gila hai dostoñ kā na shikāyat-e-zamāna
پھر چراغ لالہ سے روشن ہوئے کوہ و دمن	phir charāġh-e-lāla se raushan hue koh o daman
مجھ کو پھر نغموں پہ اکسانے لگا مرغ چمن	mujh ko phir naġhmoñ pe uksāne lagā murġh-e-chaman
پھول ہیں صحرا میں یا پریاں قطار اندر قطار	phuul haiñ sahrā meñ yā pariyāñ qatār andar qatār
اودے اودے نیلے نیلے پیلے پیلے پیرہن	uude uude niile niile piile piile pairahan
برگ گل پر رکھ گئی شبنم کا موتی باد صبح	barg-e-gul par rakh ga.ī shabnam kā motī bād-e-sub.h
اور چمکاتی ہے اس موتی کو سورج کی کرن	aur chamkātī hai us motī ko sūraj kī kiran
حسن بے پروا کو اپنی بے نقابی کے لیے	husn-e-be-parvā ko apnī be-naqābī ke liye
ہوں اگر شہروں سے بن پیارے تو شہر اچھے کہ بن	hoñ agar shahroñ se ban pyāre to shahr achchhe ki ban
اپنے من میں ڈوب کر پا جا سراغ زندگی	apne man meñ Duub kar pā jā surāġh-e-zindagī
تو اگر میرا نہیں بنتا نہ بن اپنا تو بن	tū agar merā nahīñ bantā na ban apnā to ban
من کی دنیا من کی دنیا سوز و مستی جذب و شوق	man kī duniyā man kī duniyā soz o mastī jazb o shauq
تن کی دنیا تن کی دنیا سود و سودا مکر و فن	tan kī duniyā tan kī duniyā suud o saudā makr o fan
من کی دولت ہاتھ آتی ہے تو پھر جاتی نہیں	man kī daulat haath aatī hai to phir jaatī nahīñ
تن کی دولت چھاؤں ہے آتا ہے دھن جاتا ہے دھن	tan kī daulat chhāñv hai aatā hai dhan jaatā hai dhan
من کی دنیا میں نہ پایا میں نے افرنگی کا راج	man kī duniyā meñ na paayā maiñ ne afrañgī kā raaj
من کی دنیا میں نہ دیکھے میں نے شیخ و برہمن	man kī duniyā meñ na dekhe maiñ ne shaiḳh o barhaman
پانی پانی کر گئی مجکو قلندر کی یہ بات	paanī paanī kar ga.ī mujko qalandar kī ye baat
تو جھکا جب غیر کے آگے نہ من تیرا نہ تن	tū jhukā jab ġhair ke aage na man terā na tan
سختیاں کرتا ہوں دل پر غیر سے غافل ہوں میں	saḳhtiyāñ kartā huuñ dil par ġhair se ġhāfil huuñ maiñ
ہائے کیا اچھی کہی ظالم ہوں میں جاہل ہوں میں	haa.e kyā achchhī kahī zālim huuñ maiñ jāhil huuñ maiñ
میں جبھی تک تھا کہ تیری جلوہ پیرائی نہ تھی	maiñ jabhī tak thā ki terī jalva-pairā.ī na thī
جو نمود حق سے مٹ جاتا ہے وہ باطل ہوں میں	jo numūd-e-haq se miT jaatā hai vo bātil huuñ maiñ
علم کے دریا سے نکلے غوطہ زن گوہر بدست	ilm ke dariyā se nikle ġhota-zan gauhar-ba-dast
وائے محرومی خذف چین لب ساحل ہوں میں	vaa.e mahrūmī ḳhazaf chain lab sāhil huuñ maiñ
ہے مری ذلت ہی کچھ میری شرافت کی دلیل	hai mirī zillat hī kuchh merī sharāfat kī dalīl
جس کی غفلت کو ملک روتے ہیں وہ غافل ہوں میں	jis kī ġhaflat ko malak rote haiñ vo ġhāfil huuñ maiñ
بزم ہستی اپنی آرائش پہ تو نازاں نہ ہو	bazm-e-hastī apnī ārā.ish pe tū nāzāñ na ho
تو تو اک تصویر ہے محفل کی اور محفل ہوں میں	tū to ik tasvīr hai mahfil kī aur mahfil huuñ maiñ
ڈھونڈھتا پھرتا ہوں میں اقبالؔ اپنے آپ کو	DhūñDhtā phirtā huuñ maiñ 'iqbāl' apne-āp ko
آپ ہی گویا مسافر آپ ہی منزل ہوں میں	aap hī goyā musāfir aap hī manzil huuñ maiñ
ڈھونڈ رہا ہے فرنگ عیش جہاں کا دوام	DhūñD rahā hai farañg aish-e-jahāñ kā davām
وائے تمنائے خام وائے تمنائے خام	vā-e-tamannā-e-ḳhām vā-e-tamannā-e-ḳhām
پیر حرم نے کہا سن کے میری رویداد	pīr-e-haram ne kahā sun ke merī rūedād
پختہ ہے تیری فغاں اب نہ اسے دل میں تھام	puḳhta hai terī fuġhāñ ab na ise dil meñ thaam
تھا ارنی گو کلیم میں ارنی گو نہیں	thā arenī go kalīm maiñ arenī go nahīñ
اس کو تقاضا روا مجھ پہ تقاضا حرام	us ko taqāzā ravā mujh pe taqāzā harām
گرچہ ہے افشائے راز اہل نظر کی فغاں	garche hai ifshā-e-rāz ahl-e-nazar kī fuġhāñ
ہو نہیں سکتا کبھی شیوۂ رندانہ عام	ho nahīñ saktā kabhī sheva-e-rindāna aam
حلقۂ صوفی میں ذکر بے نم و بے سوز و ساز	halqa-e-sūfī meñ zikr be-nam o be-soz-o-sāz
میں بھی رہا تشنہ کام تو بھی رہا تشنہ کام	maiñ bhī rahā tishna-kām tū bhī rahā tishna-kām
عشق تری انتہا عشق مری انتہا	ishq tirī intihā ishq mirī intihā
تو بھی ابھی نا تمام میں بھی ابھی نا تمام	tū bhī abhī nā-tamām maiñ bhī abhī nā-tamām
آہ کہ کھویا گیا تجھ سے فقیری کا راز	aah ki khoyā gayā tujh se faqīrī kā raaz
ورنہ ہے مال فقری سلطنت روم و شام	varna hai māl-e-faqīr saltanat-e-rūm-o-shām
نہ تخت و تاج میں نے لشکر و سپاہ میں ہے	na taḳht-o-tāj meñ ne lashkar-o-sipāh meñ hai
جو بات مرد قلندر کی بارگاہ میں ہے	jo baat mard-e-qalandar kī bārgāh meñ hai
صنم کدہ ہے جہاں اور مرد حق ہے خلیل	sanam-kada hai jahāñ aur mard-e-haq hai ḳhalīl
یہ نکتہ وہ ہے کہ پوشیدہ لا الہ میں ہے	ye nukta vo hai ki poshīda lā-ilāh meñ hai
وہی جہاں ہے ترا جس کو تو کرے پیدا	vahī jahāñ hai tirā jis ko tū kare paidā
یہ سنگ و خشت نہیں جو تری نگاہ میں ہے	ye sañg-o-ḳhisht nahīñ jo tirī nigāh meñ hai
مہ و ستارہ سے آگے مقام ہے جس کا	mah o sitāra se aage maqām hai jis kā
وہ مشت خاک ابھی آوارگان راہ میں ہے	vo musht-e-ḳhāk abhī āvārgān-e-rāh meñ hai
خبر ملی ہے خدایان بحر و بر سے مجھے	ḳhabar milī hai ḳhudāyān-e-bahr-o-bar se mujhe
فرنگ رہ گزر سیل بے پناہ میں ہے	farañg rahguzar-e-sail-e-be-panāh meñ hai
تلاش اس کی فضاؤں میں کر نصیب اپنا	talāsh us kī fazāoñ meñ kar nasīb apnā
جہان تازہ مری آہ صبح گاہ میں ہے	jahān-e-tāza mirī āh-e-sub.h-gāh meñ hai
مرے کدو کو غنیمت سمجھ کہ بادۂ ناب	mire kadū ko ġhanīmat samajh ki bāda-e-nāb
نہ مدرسے میں ہے باقی نہ خانقاہ میں ہے	na madrase meñ hai baaqī na ḳhānqāh meñ hai
ظاہر کي آنکھ سے نہ تماشا کرے کوئي	zāhir ki aañkh se na tamāshā kare koī
ہو ديکھنا تو ديدہء دل وا کرے کوئي	ho dekhnā to dīda-e-dil vā kare koī
فطرت کو خرد کے روبرو کر	fitrat ko ḳhirad ke rū-ba-rū kar
تسخیر مقام رنگ و بو کر	tasḳhīr-e-maqām-e-rañg-o-bū kar
تو اپنی خودی کو کھو چکا ہے	tū apnī ḳhudī ko kho chukā hai
کھوئی ہوئی شے کی جستجو کر	khoī huī shai kī justujū kar
تاروں کی فضا ہے بیکرانہ	tāroñ kī fazā hai be-karāna
تو بھی یہ مقام آرزو کر	tū bhī ye maqām-e-ārzū kar
عریاں ہیں ترے چمن کی حوریں	uryāñ haiñ tire chaman kī hūreñ
چاک گل و لالہ کو رفو کر	chāk-e-gul-o-lāla ko rafū kar
بے ذوق نہیں اگرچہ فطرت	be-zauq nahīñ agarche fitrat
جو اس سے نہ ہو سکا وہ تو کر	jo us se na ho sakā vo tū kar
خرد کے پاس خبر کے سوا کچھ اور نہیں	ḳhirad ke paas ḳhabar ke sivā kuchh aur nahīñ
ترا علاج نظر کے سوا کچھ اور نہیں	tirā ilaaj nazar ke sivā kuchh aur nahīñ
ہر اک مقام سے آگے مقام ہے تیرا	har ik maqām se aage maqām hai terā
حیات ذوق سفر کے سوا کچھ اور نہیں	hayāt zauq-e-safar ke sivā kuchh aur nahīñ
گراں بہا ہے تو حفظ خودی سے ہے ورنہ	girāñ-bahā hai to hifz-e-ḳhudī se hai varna
گہر میں آب گہر کے سوا کچھ اور نہیں	guhar meñ āb-e-guhar ke sivā kuchh aur nahīñ
رگوں میں گردش خوں ہے اگر تو کیا حاصل	ragoñ meñ gardish-e-ḳhūñ hai agar to kyā hāsil
حیات سوز جگر کے سوا کچھ اور نہیں	hayāt soz-e-jigar ke sivā kuchh aur nahīñ
عروس لالہ مناسب نہیں ہے مجھ سے حجاب	urūs-e-lāla munāsib nahīñ hai mujh se hijāb
کہ میں نسیم سحر کے سوا کچھ اور نہیں	ki maiñ nasīm-e-sahar ke sivā kuchh aur nahīñ
جسے کساد سمجھتے ہیں تاجران فرنگ	jise kasād samajhte haiñ tājirān-e-farañg
وہ شے متاع ہنر کے سوا کچھ اور نہیں	vo shai mata-e-hunar ke sivā kuchh aur nahīñ
بڑا کریم ہے اقبال بے نوا لیکن	baḌā karīm hai 'iqbāl'-e-be-navā lekin
عطائے شعلہ شرر کے سوا کچھ اور نہیں	atā-e-shola sharar ke sivā kuchh aur nahīñ
اپنی جولاں گاہ زیر آسماں سمجھا تھا میں	apnī jaulāñ-gāh zer-e-āsmāñ samjhā thā maiñ
آب و گل کے کھیل کو اپنا جہاں سمجھا تھا میں	aab o gil ke khel ko apnā jahāñ samjhā thā maiñ
بے حجابی سے تری ٹوٹا نگاہوں کا طلسم	be-hijābī se tirī TuuTā nigāhoñ kā tilism
اک ردائے نیلگوں کو آسماں سمجھا تھا میں	ik ridā-e-nīl-gūñ ko āsmāñ samjhā thā maiñ
کارواں تھک کر فضا کے پیچ و خم میں رہ گیا	kārvāñ thak kar fazā ke pech-o-ḳham meñ rah gayā
مہر و ماہ و مشتری کو ہم عناں سمجھا تھا میں	mehr o maah o mushtarī ko ham-ināñ samjhā thā maiñ
عشق کی اک جست نے طے کر دیا قصہ تمام	ishq kī ik jast ne tai kar diyā qissa tamām
اس زمین و آسماں کو بے کراں سمجھا تھا میں	is zamīn o āsmāñ ko be-karāñ samjhā thā maiñ
کہہ گئیں راز محبت پردہ داری ہائے شوق	kah ga.iiñ rāz-e-mohabbat parda-dārī-hā-e-shauq
تھی فغاں وہ بھی جسے ضبط فغاں سمجھا تھا میں	thī fuġhāñ vo bhī jise zabt-e-fuġhāñ samjhā thā maiñ
تھی کسی درماندہ رہ رو کی صدائے دردناک	thī kisī darmāñda rah-rau kī sadā-e-dardnāk
جس کو آواز رحیل کارواں سمجھا تھا میں	jis ko āvāz-e-rahīl-e-kārvāñ samjhā thā maiñ
تو ابھی رہ گزر میں ہے قید مقام سے گزر	tū abhī rahguzar meñ hai qaid-e-maqām se guzar
مصر و حجاز سے گزر پارس و شام سے گزر	misr o hijāz se guzar pāras o shaam se guzar
جس کا عمل ہے بے غرض اس کی جزا کچھ اور ہے	jis kā amal hai be-ġharaz us kī jazā kuchh aur hai
حور و خیام سے گزر بادہ و جام سے گزر	huur o ḳhiyām se guzar bāda-o-jām se guzar
گرچہ ہے دل کشا بہت حسن فرنگ کی بہار	garche hai dil-kushā bahut husn-e-farañg kī bahār
طائرک بلند بام دانہ و دام سے گزر	tā.erak-e-buland-bām dāna-o-dām se guzar
کوہ شگاف تیری ضرب تجھ سے کشاد شرق و غرب	koh-shigāf terī zarb tujh se kushād-e-sharq-o-ġharb
تیغ ہلال کی طرح عیش نیام سے گزر	teġh-e-hilāl kī tarah aish-e-niyām se guzar
تیرا امام بے حضور تیری نماز بے سرور	terā imaam be-huzūr terī namāz be-surūr
ایسی نماز سے گزر ایسے امام سے گزر	aisī namāz se guzar aise imaam se guzar
وہ حرف راز کہ مجھ کو سکھا گیا ہے جنوں	vo harf-e-rāz ki mujh ko sikhā gayā hai junūñ
خدا مجھے نفس جبرئیل دے تو کہوں	ḳhudā mujhe nafas-e-jabra.īl de to kahūñ
ستارہ کیا مری تقدیر کی خبر دے گا	sitāra kyā mirī taqdīr kī ḳhabar degā
وہ خود فراخی افلاک میں ہے خوار و زبوں	vo ḳhud farāḳhi-e-aflāk meñ hai ḳhvār o zubūñ
حیات کیا ہے خیال و نظر کی مجذوبی	hayāt kyā hai ḳhayāl o nazar kī majzūbī
خودی کی موت ہے اندیشہ ہائے گوناں گوں	ḳhudī kī maut hai andesha-hā-e-gūnā-gūñ
عجب مزہ ہے مجھے لذت خودی دے کر	ajab maza hai mujhe lazzat-e-ḳhudī de kar
وہ چاہتے ہیں کہ میں اپنے آپ میں نہ رہوں	vo chāhte haiñ ki maiñ apne aap meñ na rahūñ
ضمیر پاک و نگاہ بلند و مستئ شوق	zamīr-e-pāk o nigāh-e-buland o masti-e-shauq
نہ مال و دولت قاروں نہ فکر افلاطوں	na māl-o-daulat-e-qārūñ na fikr-e-aflātūñ
سبق ملا ہے یہ معراج مصطفی سے مجھے	sabaq milā hai ye merāj-e-mustafā se mujhe
کہ عالم بشریت کی زد میں ہے گردوں	ki ālam-e-basharīyat kī zad meñ hai gardūñ
یہ کائنات ابھی ناتمام ہے شاید	ye kā.enāt abhī nā-tamām hai shāyad
کہ آ رہی ہے دمادم صدائے کن فیکوں	ki aa rahī hai damādam sadā-e-kun-fayakūñ
علاج آتش رومیؔ کے سوز میں ہے ترا	ilaaj ātish-e-'rūmī' ke soz meñ hai tirā
تری خرد پہ ہے غالب فرنگیوں کا فسوں	tirī ḳhirad pe hai ġhālib firañgiyoñ kā fusūñ
اسی کے فیض سے میری نگاہ ہے روشن	usī ke faiz se merī nigāh hai raushan
اسی کے فیض سے میرے سبو میں ہے جیحوں	usī ke faiz se mere subū meñ hai jehūñ
انوکھی وضع ہے سارے زمانے سے نرالے ہیں	anokhī vaz.a hai saare zamāne se nirāle haiñ
یہ عاشق کون سی بستی کے یارب رہنے والے ہیں	ye āshiq kaun sī bastī ke yā-rab rahne vaale haiñ
علاج درد میں بھی درد کی لذت پہ مرتا ہوں	ilāj-e-dard meñ bhī dard kī lazzat pe martā huuñ
جو تھے چھالوں میں کانٹے نوک سوزن سے نکالے ہیں	jo the chhāloñ meñ kāñTe nok-e-sozan se nikāle haiñ
پھلا پھولا رہے یارب چمن میری امیدوں کا	phalā-phūlā rahe yā-rab chaman merī umīdoñ kā
جگر کا خون دے دے کر یہ بوٹے میں نے پالے ہیں	jigar kā ḳhuun de de kar ye buuTe maiñ ne paale haiñ
رلاتی ہے مجھے راتوں کو خاموشی ستاروں کی	rulātī hai mujhe rātoñ ko ḳhāmoshī sitāroñ kī
نرالا عشق ہے میرا نرالے میرے نالے ہیں	nirālā ishq hai merā nirāle mere naale haiñ
نہ پوچھو مجھ سے لذت خانماں برباد رہنے کی	na pūchho mujh se lazzat ḳhānamāñ-barbād rahne kī
نشیمن سیکڑوں میں نے بنا کر پھونک ڈالے ہیں	nasheman saikḌoñ maiñ ne banā kar phūñk Daale haiñ
نہیں بیگانگی اچھی رفیق راہ منزل سے	nahīñ begānagī achchhī rafīq-e-rāh-e-manzil se
ٹھہر جا اے شرر ہم بھی تو آخر مٹنے والے ہیں	Thahar jā ai sharar ham bhī to āḳhir miTne vaale haiñ
امید حور نے سب کچھ سکھا رکھا ہے واعظ کو	umīd-e-hūr ne sab kuchh sikhā rakkhā hai vaa.iz ko
یہ حضرت دیکھنے میں سیدھے سادھے بھولے بھالے ہیں	ye hazrat dekhne meñ sīdhe-sādhe bhole bhāle haiñ
مرے اشعار اے اقبالؔ کیوں پیارے نہ ہوں مجھ کو	mire ash.ār ai 'iqbāl' kyuuñ pyāre na hoñ mujh ko
مرے ٹوٹے ہوئے دل کے یہ دردانگیز نالے ہیں	mire TuuTe hue dil ke ye dard-añgez naale haiñ
اثر کرے نہ کرے سن تو لے مری فریاد	asar kare na kare sun to le mirī fariyād
نہیں ہے داد کا طالب یہ بندۂ آزاد	nahīñ hai daad kā tālib ye banda-e-āzād
یہ مشت خاک یہ صرصر یہ وسعت افلاک	ye musht-e-ḳhāk ye sarsar ye vus.at-e-aflāk
کرم ہے یا کہ ستم تیری لذت ایجاد	karam hai yā ki sitam terī lazzat-e-ījād
ٹھہر سکا نہ ہوائے چمن میں خیمۂ گل	Thahar sakā na havā-e-chaman meñ ḳhema-e-gul
یہی ہے فصل بہاری یہی ہے باد مراد	yahī hai fasl-e-bahārī yahī hai bād-e-murād
قصوروار غریب الدیار ہوں لیکن	qusūr-vār ġharīb-ud-dayār huuñ lekin
ترا خرابہ فرشتے نہ کر سکے آباد	tirā ḳharāba farishte na kar sake ābād
مری جفا طلبی کو دعائیں دیتا ہے	mirī jafā-talabī ko duā.eñ detā hai
وہ دشت سادہ وہ تیرا جہان بے بنیاد	vo dasht-e-sāda vo terā jahān-e-be-buniyād
خطر پسند طبیعت کو سازگار نہیں	ḳhatar-pasand tabī.at ko sāzgār nahīñ
وہ گلستاں کہ جہاں گھات میں نہ ہو صیاد	vo gulsitāñ ki jahāñ ghaat meñ na ho sayyād
مقام شوق ترے قدسیوں کے بس کا نہیں	maqām-e-shauq tire qudsiyoñ ke bas kā nahīñ
انہیں کا کام ہے یہ جن کے حوصلے ہیں زیاد	unhīñ kā kaam hai ye jin ke hausle haiñ ziyād
خودی وہ بحر ہے جس کا کوئی کنارہ نہیں	ḳhudī vo bahr hai jis kā koī kināra nahīñ
تو آب جو اسے سمجھا اگر تو چارہ نہیں	tū aabjū ise samjhā agar to chāra nahīñ
طلسم گنبد گردوں کو توڑ سکتے ہیں	tilism-e-gumbad-e-gardūñ ko toḌ sakte haiñ
زجاج کی یہ عمارت ہے سنگ خارہ نہیں	zujāj kī ye imārat hai sañg-e-ḳhāra nahīñ
خودی میں ڈوبتے ہیں پھر ابھر بھی آتے ہیں	ḳhudī meñ Dūbte haiñ phir ubhar bhī aate haiñ
مگر یہ حوصلۂ مرد ہیچ کارہ نہیں	magar ye hausla-e-mard-e-hech-kāra nahīñ
ترے مقام کو انجم شناس کیا جانے	tire maqām ko anjum-shanās kyā jaane
کہ خاک زندہ ہے تو تابع ستارہ نہیں	ki ḳhāk-e-zinda hai tū tāba-e-sitāra nahīñ
یہیں بہشت بھی ہے، حور و جبرئیل بھی ہے	yahīñ bahisht bhī hai huur o jibra.īl bhī hai
تری نگہ میں ابھی شوخی نظارہ نہیں	tirī nigah meñ abhī shoḳhi-e-nazāra nahīñ
مرے جنوں نے زمانے کو خوب پہچانا	mire junūñ ne zamāne ko ḳhuub pahchānā
وہ پیرہن مجھے بخشا کہ پارہ پارہ نہیں	vo pairahan mujhe baḳhshā ki paara paara nahīñ
غضب ہے عین کرم میں بخیل ہے فطرت	ġhazab hai ain-e-karam meñ baḳhīl hai fitrat
کہ لعل ناب میں آتش تو ہے شرارہ نہیں	ki lāl-e-nāb meñ ātish to hai sharāra nahīñ
یا رب یہ جہان گزراں خوب ہے لیکن	yā rab ye jahān-e-guzarāñ ḳhuub hai lekin
کیوں خوار ہیں مردان صفا کیش و ہنر مند	kyuuñ ḳhvār haiñ mardān-e-safā-kesh o hunar-mand
گو اس کی خدائی میں مہاجن کا بھی ہے ہاتھ	go is kī ḳhudā.ī meñ mahājan kā bhī hai haath
دنیا تو سمجھتی ہے فرنگی کو خداوند	duniyā to samajhtī hai farañgī ko ḳhudāvand
تو برگ گیا ہے نہ وہی اہل خرد را	tū barg-e-gayā hai na vahī ahl-e-ḳhirad rā
او کشت گل و لالہ بہ بخشد بہ خرے چند	o kisht-e-gul-o-lāla ba-baḳhshad ba-ḳhare chand
حاضر ہیں کلیسا میں کباب و مئے گلگوں	hāzir haiñ kalīsā meñ kabāb o mai-e-gulgūñ
مسجد میں دھرا کیا ہے بجز موعظہ و پند	masjid meñ dharā kyā hai ba-juz mauiza o pand
احکام ترے حق ہیں مگر اپنے مفسر	ahkām tire haq haiñ magar apne mufassir
تاویل سے قرآں کو بنا سکتے ہیں پازند	tāvīl se qur.āñ ko banā sakte haiñ pāzand
فردوس جو تیرا ہے کسی نے نہیں دیکھا	firdaus jo terā hai kisī ne nahīñ dekhā
افرنگ کا ہر قریہ ہے فردوس کی مانند	afrañg kā har qarya hai firdaus kī mānind
مدت سے ہے آوارۂ افلاک مرا فکر	muddat se hai āvāra-e-aflāk mirā fikr
کر دے اسے اب چاند کے غاروں میں نظر بند	kar de ise ab chāñd ke ġhāroñ meñ nazar-band
فطرت نے مجھے بخشے ہیں جوہر ملکوتی	fitrat ne mujhe baḳhshe haiñ jauhar malākūtī
خاکی ہوں مگر خاک سے رکھتا نہیں پیوند	ḳhākī huuñ magar ḳhaak se rakhtā nahīñ paivand
درویش خدا مست نہ شرقی ہے، نہ غربی	darvesh-e-ḳhudā-mast na sharqī hai na ġharbī
گھر میرا نہ دلی نہ صفاہاں نہ سمرقند	ghar merā na dillī na safāhāñ na samarqand
کہتا ہوں وہی بات سمجھتا ہوں جسے حق	kahtā huuñ vahī baat samajhtā huuñ jise haq
نے آبلۂ مسجد ہوں نہ تہذیب کا فرزند	ne ābla-e-masjid huuñ na tahzīb kā farzand
اپنے بھی خفا مجھ سے ہیں بیگانے بھی نا خوش	apne bhī ḳhafā mujh se haiñ begāne bhī nā-ḳhush
میں زہر ہلاہل کو کبھی کہہ نہ سکا قند	maiñ zahr-e-halāhal ko kabhī kah na sakā qand
مشکل ہے اک بندۂ حق بین و حق اندیش	mushkil hai ik banda-e-haq-bīn-o-haq-andesh
خاشاک کے تودے کو کہے کوہ دماوند	ḳhāshāk ke tode ko kahe koh-e-damāvand
ہوں آتش نمرود کے شعلوں میں بھی خاموش	huuñ ātish-e-namrūd ke sho.aloñ meñ bhī ḳhāmosh
میں بندۂ مومن ہوں نہیں دانۂ اسپند	maiñ banda-e-momin huuñ nahīñ dāna-e-aspand
پر سوز نظر باز و نکوبین و کم آرزو	pur-soz nazar-bāz o niko-bīn o kam aarzū
آزاد و گرفتار و تہی کیسہ و خورسند	āzād o giraftār o tahī kiisa o ḳhursand
ہر حال میں میرا دل بے قید ہے خرم	har haal meñ merā dil-e-be-qaid hai ḳhurram
کیا چھینے گا غنچے سے کوئی ذوق شکرخند	kyā chhīnegā ġhunche se koī zauq-e-shakar-ḳhand
چپ رہ نہ سکا حضرت یزداں میں بھی اقبالؔ	chup rah na sakā hazrat-e-yazdāñ meñ bhī 'iqbāl'
کرتا کوئی اس بندۂ گستاخ کا منہ بند	kartā koī is banda-e-gustāḳh kā muñh band
اک دانش نورانی اک دانش برہانی	ik dānish-e-nūrānī ik dānish-e-burhānī
ہے دانش برہانی حیرت کی فراوانی	hai dānish-e-burhānī hairat kī farāvānī
اس پیکر خاکی میں اک شے ہے سو وہ تیری	is paikar-e-ḳhākī meñ ik shai hai so vo terī
میرے لیے مشکل ہے اس شے کی نگہبانی	mere liye mushkil hai is shai kī nigahbānī
اب کیا جو فغاں میری پہنچی ہے ستاروں تک	ab kyā jo fuġhāñ merī pahuñchī hai sitāroñ tak
تو نے ہی سکھائی تھی مجھ کو یہ غزل خوانی	tū ne hī sikhā.ī thī mujh ko ye ġhazal-ḳhvānī
ہو نقش اگر باطل تکرار سے کیا حاصل	ho naqsh agar bātil takrār se kyā hāsil
کیا تجھ کو خوش آتی ہے آدم کی یہ ارزانی	kyā tujh ko ḳhush aatī hai aadam kī ye arzānī
مجھ کو تو سکھا دی ہے افرنگ نے زندیقی	mujh ko to sikhā dī hai afrañg ne zindīqī
اس دور کے ملا ہیں کیوں ننگ مسلمانی	is daur ke mullā haiñ kyuuñ nañg-e-musalmānī
تقدیر شکن قوت باقی ہے ابھی اس میں	taqdīr shikan quvvat baaqī hai abhī is meñ
ناداں جسے کہتے ہیں تقدیر کا زندانی	nādāñ jise kahte haiñ taqdīr kā zindānī
تیرے بھی صنم خانے میرے بھی صنم خانے	tere bhī sanam-ḳhāne mere bhī sanam-ḳhāne
دونوں کے صنم خاکی دونوں کے صنم فانی	donoñ ke sanam ḳhākī donoñ ke sanam faanī
عالم آب و خاک و باد سر عیاں ہے تو کہ میں	ālam-e-āb-o-ḳhāk-o-bād sirr-e-ayāñ hai tū ki maiñ
وہ جو نظر سے ہے نہاں اس کا جہاں ہے تو کہ میں	vo jo nazar se hai nihāñ us kā jahāñ hai tū ki maiñ
وہ شب درد و سوز و غم کہتے ہیں زندگی جسے	vo shab-e-dard-o-soz-o-ġham kahte haiñ zindagī jise
اس کی سحر ہے تو کہ میں اس کی اذاں ہے تو کہ میں	us kī sahar hai tū ki maiñ us kī azaañ hai tū ki maiñ
کس کی نمود کے لیے شام و سحر ہیں گرم سیر	kis kī numūd ke liye shaam o sahar haiñ garm-e-sair
شانۂ روزگار پر نار گراں ہے تو کہ میں	shāna-e-rozgār par bār-e-girāñ hai tū ki maiñ
تو کف خاک و بے بصر میں کف خاک و خود نگر	tū kaf-e-ḳhāk o be-basar maiñ kaf-e-ḳhāk o ḳhud-nigar
کشت وجود کے لیے آب رواں ہے تو کہ میں	kisht-e-vajūd ke liye āb-e-ravāñ hai tū ki maiñ
خودی ہو علم سے محکم تو غیرت جبریل	ḳhudī ho ilm se mohkam to ġhairat-e-jibrīl
اگر ہو عشق سے محکم تو صور اسرافیل	agar ho ishq se mohkam to sūr-e-isrāfīl
عذاب دانش حاضر سے با خبر ہوں میں	azāb-e-dānish-e-hāzir se bā-ḳhabar huuñ maiñ
کہ میں اس آگ میں ڈالا گیا ہوں مثل خلیل	ki maiñ is aag meñ Daalā gayā huuñ misl-e-ḳhalīl
فریب خوردۂ منزل ہے کارواں ورنہ	fareb-ḳhurda-e-manzil hai kārvāñ varna
زیادہ راحت منزل سے ہے نشاط رحیل	ziyāda rāhat-e-manzil se hai nashāt-e-rahīl
نظر نہیں تو مرے حلقۂ سخن میں نہ بیٹھ	nazar nahīñ to mire halqa-e-suḳhan meñ na baiTh
کہ نکتہ ہائے خودی ہیں مثال تیغ اصیل	ki nukta-hā-e-ḳhudī haiñ misāl-e-teġh-e-asīl
مجھے وہ درس فرنگ آج یاد آتے ہیں	mujhe vo dars-e-farñg aaj yaad aate haiñ
کہاں حضور کی لذت کہاں حجاب دلیل	kahāñ huzūr kī lazzat kahāñ hijāb-e-dalīl
اندھیری شب ہے جدا اپنے قافلے سے ہے تو	añdherī shab hai judā apne qāfile se hai tū
ترے لیے ہے مرا شعلۂ نوا قندیل	tire liye hai mirā shola-e-navā qindīl
غریب و سادہ و رنگیں ہے داستان حرم	ġharīb o saada o rañgīñ hai dāstān-e-haram
نہایت اس کی حسین ابتدا ہے اسماعیل	nihāyat is kī husain ibtidā hai ismā.īl
عشق سے پیدا نوائے زندگی میں زیر و بم	ishq se paidā navā-e-zindagī meñ zer-o-bam
عشق سے مٹی کی تصویروں میں سوز دمبدم	ishq se miTTī kī tasvīroñ meñ soz-e-dam-ba-dam
آدمی کے ریشے ریشے میں سما جاتا ہے عشق	aadmī ke reshe reshe meñ samā jaatā hai ishq
شاخ گل میں جس طرح باد سحرگاہی کا نم	shāḳh-e-gul meñ jis tarah bād-e-sahar-gāhī kā nam
اپنے رازق کو نہ پہچانے تو محتاج ملوک	apne rāziq ko na pahchāne to muhtāj-e-mulūk
اور پہچانے تو ہیں تیرے گدا دارا و جم	aur pahchāne to haiñ tere gadā daarā o jam
دل کی آزادی شہنشاہی شکم سامان موت	dil kī āzādī shahanshāhī shikam sāmān-e-maut
فیصلہ تیرا ترے ہاتھوں میں ہے دل یا شکم	faisla terā tire hāthoñ meñ hai dil yā shikam
اے مسلماں اپنے دل سے پوچھ ملا سے نہ پوچھ	ai musalmāñ apne dil se pūchh mullā se na pūchh
ہو گیا اللہ کے بندوں سے کیوں خالی حرم	ho gayā allāh ke bandoñ se kyuuñ ḳhālī haram
نالہ ہے بلبل شوریدہ ترا خام ابھی	naala hai bulbul-e-shorīda tirā ḳhaam abhī
اپنے سینہ میں اسے اور ذرا تھام ابھی	apne siine meñ ise aur zarā thaam abhī
پختہ ہوتی ہے اگر مصلحت اندیش ہو عقل	puḳhta hotī hai agar maslahat-andesh ho aql
عشق ہو مصلحت اندیش تو ہے خام ابھی	ishq ho maslahat-andesh to hai ḳhaam abhī
بے خطر کود پڑا آتش نمرود میں عشق	be-ḳhatar kuud paḌā ātish-e-namrūd meñ ishq
عقل ہے محو تماشائے لب بام ابھی	aql hai mahv-e-tamāshā-e-lab-e-bām abhī
عشق فرمودۂ قاصد سے سبک گام عمل	ishq farmūda-e-qāsid se subuk-gām-e-amal
عقل سمجھی ہی نہیں معنئ پیغام ابھی	aql samjhī hī nahīñ ma.anī-e-paiġhām abhī
شیوۂ عشق ہے آزادی و دہر آشوبی	sheva-e-ishq hai āzādī o dahr-āshobī
تو ہے زناریٔ بت خانۂ ایام ابھی	tū hai zunnārī-e-but-ḳhāna-e-ayyām abhī
عذر پرہیز پہ کہتا ہے بگڑ کر ساقی	uzr-e-parhez pe kahtā hai bigaḌ kar saaqī
ہے ترے دل میں وہی کاوش انجام ابھی	hai tire dil meñ vahī kāvish-e-anjām abhī
سعئ پیہم ہے ترازوئے کم و کیف حیات	sa.ī-e-paiham hai tarāzu-e-kam-o-kaif-e-hayāt
تیری میزاں ہے شمار سحر و شام ابھی	terī mīzāñ hai shumār-e-sahar-o-shām abhī
ابر نیساں یہ تنک بخشیٔ شبنم کب تک	abr-e-naisāñ ye tunuk-baḳhshī-e-shabnam kab tak
میرے کہسار کے لالے ہیں تہی جام ابھی	mere kohsār ke laale haiñ tahī-jām abhī
بادہ گردان عجم وہ عربی میری شراب	bāda-gardān-e-ajam vo arabī merī sharāb
مرے ساغر سے جھجکتے ہیں مے آشام ابھی	mire sāġhar se jhijakte haiñ mai-āshām abhī
خبر اقبالؔ کی لائی ہے گلستاں سے نسیم	ḳhabar 'iqbāl' kī laa.ī hai gulistāñ se nasīm
نو گرفتار پھڑکتا ہے تہ دام ابھی	nau-giraftār phaḌaktā hai tah-e-dām abhī
افلاک سے آتا ہے نالوں کا جواب آخر	aflāk se aatā hai nāloñ kā javāb āḳhir
کرتے ہیں خطاب آخر اٹھتے ہیں حجاب آخر	karte haiñ ḳhitāb āḳhir uThte haiñ hijāb āḳhir
احوال محبت میں کچھ فرق نہیں ایسا	ahvāl-e-mohabbat meñ kuchh farq nahīñ aisā
سوز و تب و تاب اول سوز و تب و تاب آخر	soz o tab-o-tāb avval soz o tab-o-tāb āḳhir
میں تجھ کو بتاتا ہوں تقدیر امم کیا ہے	maiñ tujh ko batātā huuñ taqdīr-e-umam kyā hai
شمشیر و سناں اول طاؤس و رباب آخر	shamshīr-o-sināñ avval tā.ūs-o-raubāb āḳhir
مے خانۂ یورپ کے دستور نرالے ہیں	mai-ḳhāna-e-europe ke dastūr nirāle haiñ
لاتے ہیں سرور اول دیتے ہیں شراب آخر	laate haiñ surūr avval dete haiñ sharāb āḳhir
کیا دبدبۂ نادر کیا شوکت تیموری	kyā dabdaba-e-nādir kyā shaukat-e-taimūrī
ہو جاتے ہیں سب دفتر غرق مے ناب آخر	ho jaate haiñ sab daftar ġharq-e-mai-e-nāb āḳhir
خلوت کی گھڑی گزری جلوت کی گھڑی آئی	ḳhalvat kī ghaḌī guzrī jalvat kī ghaḌī aa.ī
چھٹنے کو ہے بجلی سے آغوش سحاب آخر	chhuTne ko hai bijlī se āġhosh-e-sahāb āḳhir
تھا ضبط بہت مشکل اس سیل معانی کا	thā zabt bahut mushkil is sail-e-ma.ānī kā
کہہ ڈالے قلندر نے اسرار کتاب آخر	kah Daale qalandar ne asrār-e-kitāb āḳhir
عقل گو آستاں سے دور نہیں	aql go āstāñ se duur nahīñ
اس کی تقدیر میں حضور نہیں	us kī taqdīr meñ huzūr nahīñ
دل بینا بھی کر خدا سے طلب	dil-e-bīnā bhī kar ḳhudā se talab
آنکھ کا نور دل کا نور نہیں	aañkh kā nuur dil kā nuur nahīñ
علم میں بھی سرور ہے لیکن	ilm meñ bhī surūr hai lekin
یہ وہ جنت ہے جس میں حور نہیں	ye vo jannat hai jis meñ huur nahīñ
کیا غضب ہے کہ اس زمانے میں	kyā ġhazab hai ki is zamāne meñ
ایک بھی صاحب سرور نہیں	ek bhī sāhib-e-surūr nahīñ
اک جنوں ہے کہ با شعور بھی ہے	ik junūñ hai ki bā-shu.ūr bhī hai
اک جنوں ہے کہ با شعور نہیں	ik junūñ hai ki bā-shu.ūr nahīñ
ناصبوری ہے زندگی دل کی	nā-subūrī hai zindagī dil kī
آہ وہ دل کہ ناصبور نہیں	aah vo dil ki nā-subūr nahīñ
بے حضوری ہے تیری موت کا راز	be-huzūrī hai terī maut kā raaz
زندہ ہو تو تو بے حضور نہیں	zinda ho tū to be-huzūr nahīñ
ہر گہر نے صدف کو توڑ دیا	har guhar ne sadaf ko toḌ diyā
تو ہی آمادۂ ظہور نہیں	tū hī āmāda-e-zuhūr nahīñ
ارنی میں بھی کہہ رہا ہوں مگر	arinī maiñ bhī kah rahā huuñ magar
یہ حدیث کلیم و طور نہیں	ye hadīs-e-kalīm-o-tūr nahīñ
نگاہ فقر میں شان سکندری کیا ہے	nigāh-e-faqr meñ shān-e-sikandarī kyā hai
خراج کی جو گدا ہو وہ قیصری کیا ہے	ḳhirāj kī jo gadā ho vo qaisarī kyā hai
بتوں سے تجھ کو امیدیں خدا سے نومیدی	butoñ se tujh ko umīdeñ ḳhudā se naumīdī
مجھے بتا تو سہی اور کافری کیا ہے	mujhe batā to sahī aur kāfirī kyā hai
فلک نے ان کو عطا کی ہے خواجگی کہ جنہیں	falak ne un ko atā kī hai ḳhvājgī ki jinheñ
خبر نہیں روش بندہ پروری کیا ہے	ḳhabar nahīñ ravish-e-banda-parvarī kyā hai
فقط نگاہ سے ہوتا ہے فیصلہ دل کا	faqat nigāh se hotā hai faisla dil kā
نہ ہو نگاہ میں شوخی تو دلبری کیا ہے	na ho nigāh meñ shoḳhī to dilbarī kyā hai
اسی خطا سے عتاب ملوک ہے مجھ پر	isī ḳhatā se itāb-e-mulūk hai mujh par
کہ جانتا ہوں مآل سکندری کیا ہے	ki jāntā huuñ ma.āl-e-sikandarī kyā hai
کسے نہیں ہے تمنائے سروری لیکن	kise nahīñ hai tamannā-e-sarvarī lekin
خودی کی موت ہو جس میں وہ سروری کیا ہے	ḳhudī kī maut ho jis meñ vo sarvarī kyā hai
خوش آ گئی ہے جہاں کو قلندری میری	ḳhush aa ga.ī hai jahāñ ko qalandarī merī
وگرنہ شعر مرا کیا ہے شاعری کیا ہے	vagarna sher mirā kyā hai shā.irī kyā hai
متاع بے بہا ہے درد و سوز آرزو مندی	matā-e-be-bahā hai dard-o-soz-e-ārzūmandī
مقام بندگی دے کر نہ لوں شان خداوندی	maqām-e-bandagī de kar na luuñ shān-e-ḳhudāvandī
ترے آزاد بندوں کی نہ یہ دنیا نہ وہ دنیا	tire āzād bandoñ kī na ye duniyā na vo duniyā
یہاں مرنے کی پابندی وہاں جینے کی پابندی	yahāñ marne kī pābandī vahāñ jiine kī pābandī
حجاب اکسیر ہے آوارۂ کوئے محبت کو	hijāb iksīr hai āvāra-e-kū-e-mohabbat ko
مری آتش کو بھڑکاتی ہے تیری دیر پیوندی	mirī ātish ko bhaḌkātī hai terī der-paivandī
گزر اوقات کر لیتا ہے یہ کوہ و بیاباں میں	guzar-auqāt kar letā hai ye koh o bayābāñ meñ
کہ شاہیں کے لیے ذلت ہے کار آشیاں بندی	ki shāhīñ ke liye zillat hai kār-e-āshiyāñ-bandī
یہ فیضان نظر تھا یا کہ مکتب کی کرامت تھی	ye faizān-e-nazar thā yā ki maktab kī karāmat thī
سکھائے کس نے اسماعیل کو آداب فرزندی	sikhā.e kis ne ismā.īl ko ādāb-e-farzandī
زیارت گاہ اہل عزم و ہمت ہے لحد میری	ziyārat-gāh-e-ahl-e-azm-o-himmat hai lahad merī
کہ خاک راہ کو میں نے بتایا راز الوندی	ki ḳhāk-e-rāh ko maiñ ne batāyā rāz-e-alvandī
مری مشاطگی کی کیا ضرورت حسن معنی کو	mirī mashshātgī kī kyā zarūrat husn-e-ma.anī ko
کہ فطرت خود بہ خود کرتی ہے لالے کی حنا بندی	ki fitrat ḳhud-ba-ḳhud kartī hai laale kī hinā-bandī
لا پھر اک بار وہی بادہ و جام اے ساقی	lā phir ik baar vahī baada o jaam ai saaqī
ہاتھ آ جائے مجھے میرا مقام اے ساقی	haath aa jaa.e mujhe merā maqām ai saaqī
تین سو سال سے ہیں ہند کے مے خانے بند	tiin sau saal se haiñ hind ke mai-ḳhāne band
اب مناسب ہے ترا فیض ہو عام اے ساقی	ab munāsib hai tirā faiz ho aam ai saaqī
میری مینائے غزل میں تھی ذرا سی باقی	merī mīnā-e-ġhazal meñ thī zarā sī baaqī
شیخ کہتا ہے کہ ہے یہ بھی حرام اے ساقی	sheḳh kahtā hai ki hai ye bhī harām ai saaqī
شیر مردوں سے ہوا بیشۂ تحقیق تہی	sher mardoñ se huā besha-e-tehqīq tahī
رہ گئے صوفی و ملا کے غلام اے ساقی	rah ga.e suufī o mullā ke ġhulām ai saaqī
عشق کی تیغ جگردار اڑا لی کس نے	ishq kī teġh-e-jigar-dār uḌā lī kis ne
علم کے ہاتھ میں خالی ہے نیام اے ساقی	ilm ke haath meñ ḳhālī hai niyām ai saaqī
سینہ روشن ہو تو ہے سوز سخن عین حیات	siina raushan ho to hai soz-e-suḳhan ain-e-hayāt
ہو نہ روشن تو سخن مرگ دوام اے ساقی	ho na raushan to suḳhan marg-e-davām ai saaqī
تو مری رات کو مہتاب سے محروم نہ رکھ	tū mirī raat ko mahtāb se mahrūm na rakh
ترے پیمانے میں ہے ماہ تمام اے ساقی	tire paimāne meñ hai māh-e-tamām ai saaqī
دل سوز سے خالی ہے نگہ پاک نہیں ہے	dil soz se ḳhālī hai nigah paak nahīñ hai
پھر اس میں عجب کیا کہ تو بے باک نہیں ہے	phir is meñ ajab kyā ki tū bebāk nahīñ hai
ہے ذوق تجلی بھی اسی خاک میں پنہاں	hai zauq-e-tajallī bhī isī ḳhaak meñ pinhāñ
غافل تو نرا صاحب ادراک نہیں ہے	ġhāfil tū nirā sāhib-e-idrāk nahīñ hai
وہ آنکھ کہ ہے سرمۂ افرنگ سے روشن	vo aañkh ki hai surma-e-afrañg se raushan
پرکار و سخن ساز ہے نمناک نہیں ہے	purkār o suḳhan-sāz hai namnāk nahīñ hai
کیا صوفی و ملا کو خبر میرے جنوں کی	kyā suufī o mullā ko ḳhabar mere junūñ kī
ان کا سر دامن بھی ابھی چاک نہیں ہے	un kā sar-e-dāman bhī abhī chaak nahīñ hai
کب تک رہے محکومئ انجم میں مری خاک	kab tak rahe mahkūmi-e-anjum meñ mirī ḳhaak
یا میں نہیں یا گردش افلاک نہیں ہے	yā maiñ nahīñ yā gardish-e-aflāk nahīñ hai
بجلی ہوں نظر کوہ و بیاباں پہ ہے میری	bijlī huuñ nazar koh o bayābāñ pe hai merī
میرے لیے شایاں خس و خاشاک نہیں ہے	mere liye shāyāñ ḳhas-o-ḳhāshāk nahīñ hai
عالم ہے فقط مومن جانباز کی میراث	aalam hai faqat momin-e-jāñ-bāz kī mīrās
مومن نہیں جو صاحب لولاک نہیں ہے	momin nahīñ jo sāhib-e-laulāk nahīñ hai
دگر گوں ہے جہاں تاروں کی گردش تیز ہے ساقی	digar-gūñ hai jahāñ tāroñ kī gardish tez hai saaqī
دل ہر ذرہ میں غوغائے رستاخیز ہے ساقی	dil-e-har-zarra meñ ġhauġhā-e-rustā-ḳhez hai saaqī
متاع دین و دانش لٹ گئی اللہ والوں کی	matā-e-dīn-o-dānish luT ga.ī allāh-vāloñ kī
یہ کس کافر ادا کا غمزۂ خوں ریز ہے ساقی	ye kis kāfir-adā kā ġhamza-e-ḳhūñ-rez hai saaqī
وہی دیرینہ بیماری وہی نامحکمی دل کی	vahī derīna bīmārī vahī nā-mohkamī dil kī
علاج اس کا وہی آب نشاط انگیز ہے ساقی	ilaaj is kā vahī āb-e-nashāt-añgez hai saaqī
حرم کے دل میں سوز آرزو پیدا نہیں ہوتا	haram ke dil meñ soz-e-ārzū paidā nahīñ hotā
کہ پیدائی تری اب تک حجاب آمیز ہے ساقی	ki paidā.ī tirī ab tak hijāb-āmez hai saaqī
نہ اٹھا پھر کوئی رومیؔ عجم کے لالہ زاروں سے	na uTThā phir koī 'rūmī' ajam ke lāla-zāroñ se
وہی آب و گل ایراں وہی تبریز ہے ساقی	vahī āb-o-gil-e-īrāñ vahī tabrez hai saaqī
نہیں ہے ناامید اقبالؔ اپنی کشت ویراں سے	nahīñ hai nā-umīd 'iqbāl' apnī kisht-e-vīrāñ se
ذرا نم ہو تو یہ مٹی بہت زرخیز ہے ساقی	zarā nam ho to ye miTTī bahut zarḳhez hai saaqī
فقیر راہ کو بخشے گئے اسرار سلطانی	faqīr-e-rāh ko baḳhshe ga.e asrār-e-sultānī
بہا میری نوا کی دولت پرویز ہے ساقی	bahā merī navā kī daulat-e-parvez hai saaqī
مسلماں کے لہو میں ہے سلیقہ دل نوازی کا	musalmāñ ke lahū meñ hai salīqa dil-navāzī kā
مروت حسن عالم گیر ہے مردان غازی کا	muravvat husn-e-ālam-gīr hai mardān-e-ġhāzī kā
شکایت ہے مجھے یا رب خداوندان مکتب سے	shikāyat hai mujhe yā rab ḳhudāvañdān-e-maktab se
سبق شاہیں بچوں کو دے رہے ہیں خاک بازی کا	sabaq shāhīñ bachchoñ ko de rahe haiñ ḳhāk-bāzī kā
بہت مدت کے نخچیروں کا انداز نگہ بدلا	bahut muddat ke naḳhchīroñ kā andāz-e-nigah badlā
کہ میں نے فاش کر ڈالا طریقہ شاہبازی کا	ki maiñ ne faash kar Daalā tarīqa shāh-bāzī kā
قلندر جز دو حرف لا الٰہ کچھ بھی نہیں رکھتا	qalandar juz do harf-e-lā-ilāh kuchh bhī nahīñ rakhtā
فقیہ شہر قاروں ہے لغت ہائے حجازی کا	faqīh-e-shahr qārūñ hai luġhat-hā-e-hijāzī kā
حدیث بادہ و مینا و جام آتی نہیں مجھ کو	hadīs-e-bāda-o-mīnā-o-jām aatī nahīñ mujh ko
نہ کر خاراشگافوں سے تقاضا شیشہ سازی کا	na kar ḳhārā-shigāfoñ se taqāzā shīsha-sāzī kā
کہاں سے تو نے اے اقبالؔ سیکھی ہے یہ درویشی	kahāñ se tū ne ai 'iqbāl' sīkhī hai ye darveshī
کہ چرچا پادشاہوں میں ہے تیری بے نیازی کا	ki charchā pādshāhoñ meñ hai terī be-niyāzī kā
پریشاں ہو کے میری خاک آخر دل نہ بن جائے	pareshāñ ho ke merī ḳhaak āḳhir dil na ban jaa.e
جو مشکل اب ہے یا رب پھر وہی مشکل نہ بن جائے	jo mushkil ab hai yā rab phir vahī mushkil na ban jaa.e
نہ کر دیں مجھ کو مجبور نوا فردوس میں حوریں	na kar deñ mujh ko majbūr-e-navā firdaus meñ hūreñ
مرا سوز دروں پھر گرمی محفل نہ بن جائے	mirā soz-e-darūñ phir garmi-e-mahfil na ban jaa.e
کبھی چھوڑی ہوئی منزل بھی یاد آتی ہے راہی کو	kabhī chhoḌī huī manzil bhī yaad aatī hai raahī ko
کھٹک سی ہے جو سینے میں غم منزل نہ بن جائے	khaTak sī hai jo siine meñ ġham-e-manzil na ban jaa.e
بنایا عشق نے دریائے ناپیدا کراں مجھ کو	banāyā ishq ne dariyā-e-nā-paidā-karāñ mujh ko
یہ میری خود نگہداری مرا ساحل نہ بن جائے	ye merī ḳhud-nigah-dārī mirā sāhil na ban jaa.e
کہیں اس عالم بے رنگ و بو میں بھی طلب میری	kahīñ is ālam-e-be-rañg-o-bū meñ bhī talab merī
وہی افسانۂ دنبالۂ محمل نہ بن جائے	vahī afsāna-e-dumbāla-e-mahmil na ban jaa.e
عروج آدم خاکی سے انجم سہمے جاتے ہیں	urūj-e-ādam-e-ḳhākī se anjum sahme jaate haiñ
کہ یہ ٹوٹا ہوا تارا مہ کامل نہ بن جائے	ki ye TuuTā huā taarā mah-e-kāmil na ban jaa.e
نہ آتے ہمیں اس میں تکرار کیا تھی	na aate hameñ is meñ takrār kyā thī
مگر وعدہ کرتے ہوئے عار کیا تھی	magar va.ada karte hue aar kyā thī
تمہارے پیامی نے سب راز کھولا	tumhāre payāmī ne sab raaz kholā
خطا اس میں بندے کی سرکار کیا تھی	ḳhatā is meñ bande kī sarkār kyā thī
بھری بزم میں اپنے عاشق کو تاڑا	bharī bazm meñ apne āshiq ko taaḌā
تری آنکھ مستی میں ہشیار کیا تھی	tirī aañkh mastī meñ hushyār kyā thī
تأمل تو تھا ان کو آنے میں قاصد	ta.ammul to thā un ko aane meñ qāsid
مگر یہ بتا طرز انکار کیا تھی	magar ye batā tarz-e-inkār kyā thī
کھنچے خود بخود جانب طور موسیٰ	khiñche ḳhud-baḳhud jānib-e-tūr muusā
کشش تیری اے شوق دیدار کیا تھی	kashish terī ai shauq-e-dīdār kyā thī
کہیں ذکر رہتا ہے اقبالؔ تیرا	kahīñ zikr rahtā hai 'iqbāl' terā
فسوں تھا کوئی تیری گفتار کیا تھی	fusūñ thā koī terī guftār kyā thī
کبھی اے حقیقت منتظر نظر آ لباس مجاز میں	kabhī ai haqīqat-e-muntazar nazar aa libās-e-majāz meñ
کہ ہزاروں سجدے تڑپ رہے ہیں مری جبین نیاز میں	ki hazāroñ sajde taḌap rahe haiñ mirī jabīn-e-niyāz meñ
طرب آشنائے خروش ہو تو نوا ہے محرم گوش ہو	tarab-āshnā-e-ḳharosh ho to navā hai mahram-e-gosh ho
وہ سرود کیا کہ چھپا ہوا ہو سکوت پردۂ ساز میں	vo sarod kyā ki chhupā huā ho sukūt-e-parda-e-sāz meñ
تو بچا بچا کے نہ رکھ اسے ترا آئنہ ہے وہ آئنہ	tū bachā bachā ke na rakh ise tirā aa.ina hai vo aa.ina
کہ شکستہ ہو تو عزیز تر ہے نگاہ آئنہ ساز میں	ki shikasta ho to azīz-tar hai nigāh-e-ā.īna-sāz meñ
دم طوف کرمک شمع نے یہ کہا کہ وہ اثر کہن	dam-e-tauf kirmak-e-sham.a ne ye kahā ki vo asar-e-kuhan
نہ تری حکایت سوز میں نہ مری حدیث گداز میں	na tirī hikāyat-e-soz meñ na mirī hadīs-e-gudāz meñ
نہ کہیں جہاں میں اماں ملی جو اماں ملی تو کہاں ملی	na kahīñ jahāñ meñ amaañ milī jo amaañ milī to kahāñ milī
مرے جرم خانہ خراب کو ترے عفو بندہ نواز میں	mire jurm-e-ḳhāna-ḳharāb ko tire afv-e-banda-navāz meñ
نہ وہ عشق میں رہیں گرمیاں نہ وہ حسن میں رہیں شوخیاں	na vo ishq meñ rahīñ garmiyāñ na vo husn meñ rahīñ shoḳhiyāñ
نہ وہ غزنوی میں تڑپ رہی نہ وہ خم ہے زلف ایاز میں	na vo ġhaznavī meñ taḌap rahī na vo ḳham hai zulf-e-ayāz maiñ
میں جو سر بہ سجدہ ہوا کبھی تو زمیں سے آنے لگی صدا	maiñ jo sar-ba-sajdā huā kabhī to zamīñ se aane lagī sadā
ترا دل تو ہے صنم آشنا تجھے کیا ملے گا نماز میں	tirā dil to hai sanam-āshnā tujhe kyā milegā namāz meñ
نہ تو زمیں کے لیے ہے نہ آسماں کے لیے	na tū zamīñ ke liye hai na āsmāñ ke liye
جہاں ہے تیرے لیے تو نہیں جہاں کے لیے	jahāñ hai tere liye tū nahīñ jahāñ ke liye
یہ عقل و دل ہیں شرر شعلۂ محبت کے	ye aql o dil haiñ sharar shola-e-mohabbat ke
وہ خار و خس کے لیے ہے یہ نیستاں کے لیے	vo ḳhār-o-ḳhas ke liye hai ye nīstāñ ke liye
مقام پرورش آہ و نالہ ہے یہ چمن	maqām-e-parvarish-e-āh-o-lāla hai ye chaman
نہ سیر گل کے لیے ہے نہ آشیاں کے لیے	na sair-e-gul ke liye hai na āshiyāñ ke liye
رہے گا راوی و نیل و فرات میں کب تک	rahegā raavī o niil o furāt meñ kab tak
ترا سفینہ کہ ہے بحر بیکراں کے لیے	tirā safīna ki hai bahr-e-be-karāñ ke liye
نشان راہ دکھاتے تھے جو ستاروں کو	nishān-e-rāh dikhāte the jo sitāroñ ko
ترس گئے ہیں کسی مرد راہ داں کے لیے	taras ga.e haiñ kisī mard-e-rāh-dāñ ke liye
نگہ بلند سخن دل نواز جاں پرسوز	nigah buland suḳhan dil-navāz jaañ pur-soz
یہی ہے رخت سفر میر کارواں کے لیے	yahī hai raḳht-e-safar mīr-e-kārvāñ ke liye
ذرا سی بات تھی اندیشۂ عجم نے اسے	zarā sī baat thī andesha-e-ajam ne use
بڑھا دیا ہے فقط زیب داستاں کے لیے	baḌhā diyā hai faqat zeb-e-dāstāñ ke liye
مرے گلو میں ہے اک نغمہ جبرائیل آشوب	mire gulū meñ hai ik naġhma jibra.īl-āshob
سنبھال کر جسے رکھا ہے لا مکاں کے لیے	sambhāl kar jise rakkhā hai lā-makāñ ke liye
کی حق سے فرشتوں نے اقبالؔ کی غمازی	kī haq se farishtoñ ne 'iqbāl' kī ġhammāzī
گستاخ ہے کرتا ہے فطرت کی حنا بندی	gustāḳh hai kartā hai fitrat kī hinā-bandī
خاکی ہے مگر اس کے انداز ہیں افلاکی	ḳhākī hai magar is ke andāz haiñ aflākī
رومی ہے نہ شامی ہے کاشی نہ سمرقندی	ruumī hai na shāmī hai kāshī na samarqandī
سکھلائی فرشتوں کو آدم کی تڑپ اس نے	sikhlā.ī farishtoñ ko aadam kī taḌap us ne
آدم کو سکھاتا ہے آداب خداوندی	aadam ko sikhātā hai ādāb-e-ḳhudāvandī
وہی میری کم نصیبی وہی تیری بے نیازی	vahī merī kam-nasībī vahī terī be-niyāzī
مرے کام کچھ نہ آیا یہ کمال نے نوازی	mire kaam kuchh na aayā ye kamāl-e-nai-navāzī
میں کہاں ہوں تو کہاں ہے یہ مکاں کہ لا مکاں ہے	maiñ kahāñ huuñ tū kahāñ hai ye makāñ ki lā-makāñ hai
یہ جہاں مرا جہاں ہے کہ تری کرشمہ سازی	ye jahāñ mirā jahāñ hai ki tirī karishma-sāzī
اسی کشمکش میں گزریں مری زندگی کی راتیں	isī kashmakash meñ guzrīñ mirī zindagī kī rāteñ
کبھی سوز و ساز رومیؔ کبھی پیچ و تاب رازیؔ	kabhī soz-o-sāz-e-'rūmī' kabhī pech-o-tāb-e-'rāzī'
وہ فریب خوردہ شاہیں کہ پلا ہو کرگسوں میں	vo fareb-ḳhurda shāhīñ ki palā ho kargasoñ meñ
اسے کیا خبر کہ کیا ہے رہ و رسم شاہبازی	use kyā ḳhabar ki kyā hai rah-o-rasm-e-shāhbāzī
نہ زباں کوئی غزل کی نہ زباں سے باخبر میں	na zabāñ koī ġhazal kī na zabāñ se bā-ḳhabar maiñ
کوئی دل کشا صدا ہو عجمی ہو یا کہ تازی	koī dil-kushā sadā ho ajamī ho yā ki taazī
نہیں فقر و سلطنت میں کوئی امتیاز ایسا	nahīñ faqr o saltanat meñ koī imtiyāz aisā
یہ سپہ کی تیغ بازی وہ نگہ کی تیغ بازی	ye sipah kī teġh-bāzī vo nigah kī teġh-bāzī
کوئی کارواں سے ٹوٹا کوئی بد گماں حرم سے	koī kārvāñ se TuuTā koī bad-gumāñ haram se
کہ امیر کارواں میں نہیں خوئے دل نوازی	ki amīr-e-kārvāñ meñ nahīñ ḳhū-e-dil-navāzī
میری نوائے شوق سے شور حریم ذات میں	merī navā-e-shauq se shor harīm-e-zāt meñ
غلغلہ ہائے الاماں بت کدۂ صفات میں	ġhulġhula-hā-e-al-amāñ but-kada-e-sifāt meñ
حور و فرشتہ ہیں اسیر میرے تخیلات میں	huur o farishta haiñ asiir mere taḳhaiyyulāt meñ
میری نگاہ سے خلل تیری تجلیات میں	merī nigāh se ḳhalal terī tajalliyāt meñ
گرچہ ہے میری جستجو دیر و حرم کی نقشہ بند	garche hai merī justujū dair o haram kī naqsha-band
میری فغاں سے رستخیز کعبہ و سومنات میں	merī fuġhāñ se rustaḳhez ka.aba o somnāt meñ
گاہ مری نگاہ تیز چیر گئی دل وجود	gaah mirī nigāh-e-tez chiir ga.ī dil-e-vajūd
گاہ الجھ کے رہ گئی میرے توہمات میں	gaah ulajh ke rah ga.ī mere tavahhumāt meñ
تو نے یہ کیا غضب کیا مجھ کو بھی فاش کر دیا	tū ne ye kyā ġhazab kiyā mujh ko bhī faash kar diyā
میں ہی تو ایک راز تھا سینۂ کائنات میں	maiñ hī to ek raaz thā sīna-e-kā.enāt meñ
یہ پیام دے گئی ہے مجھے باد صبح گاہی	ye payām de ga.ī hai mujhe bād-e-sub.h-gāhī
کہ خودی کے عارفوں کا ہے مقام پادشاہی	ki ḳhudī ke ārifoñ kā hai maqām pādshāhī
تری زندگی اسی سے تری آبرو اسی سے	tirī zindagī isī se tirī aabrū isī se
جو رہی خودی تو شاہی نہ رہی تو رو سیاہی	jo rahī ḳhudī to shāhī na rahī to rū-siyāhī
نہ دیا نشان منزل مجھے اے حکیم تو نے	na diyā nishān-e-manzil mujhe ai hakīm tū ne
مجھے کیا گلہ ہو تجھ سے تو نہ رہ نشیں نہ راہی	mujhe kyā gila ho tujh se tū na rah-nashīñ na raahī
مرے حلقۂ سخن میں ابھی زیر تربیت ہیں	mire halqa-e-suḳhan meñ abhī zer-e-tarbiyat haiñ
وہ گدا کہ جانتے ہیں رہ و رسم کج کلاہی	vo gadā ki jānte haiñ rah-o-rasm-e-kaj-kulāhī
یہ معاملے ہیں نازک جو تری رضا ہو تو کر	ye muāmle haiñ nāzuk jo tirī razā ho tū kar
کہ مجھے تو خوش نہ آیا یہ طریق خانقاہی	ki mujhe to ḳhush na aayā ye tarīq-e-ḳhānqāhī
تو ہما کا ہے شکاری ابھی ابتدا ہے تیری	tū humā kā hai shikārī abhī ibtidā hai terī
نہیں مصلحت سے خالی یہ جہان مرغ و ماہی	nahīñ maslahat se ḳhālī ye jahān-e-murġh-o-māhī
تو عرب ہو یا عجم ہو ترا لا الٰہ الا	tū arab ho yā ajam ho tirā lā ilaah illā
لغت غریب جب تک ترا دل نہ دے گواہی	luġhat-e-ġharīb jab tak tirā dil na de gavāhī
گیسوئے تابدار کو اور بھی تابدار کر	gesū-e-tābdār ko aur bhī tābdār kar
ہوش و خرد شکار کر قلب و نظر شکار کر	hosh o ḳhirad shikār kar qalb o nazar shikār kar
عشق بھی ہو حجاب میں حسن بھی ہو حجاب میں	ishq bhī ho hijāb meñ husn bhī ho hijāb meñ
یا تو خود آشکار ہو یا مجھے آشکار کر	yā to ḳhud āshkār ho yā mujhe āshkār kar
تو ہے محیط بیکراں میں ہوں ذرا سی آب جو	tū hai muhīt-e-be-karāñ maiñ huuñ zarā sī aabjū
یا مجھے ہمکنار کر یا مجھے بے کنار کر	yā mujhe ham-kanār kar yā mujhe be-kanār kar
میں ہوں صدف تو تیرے ہاتھ میرے گہر کی آبرو	maiñ huuñ sadaf to tere haath mere guhar kī aabrū
میں ہوں خذف تو تو مجھے گوہر شاہوار کر	maiñ huuñ ḳhazaf to tū mujhe gauhar-e-shāhvār kar
نغمۂ نوبہار اگر میرے نصیب میں نہ ہو	naġhma-e-nau-bahār agar mere nasīb meñ na ho
اس دم نیم سوز کو طائرک بہار کر	us dam-e-nīm-soz ko tā.irak-e-bahār kar
باغ بہشت سے مجھے حکم سفر دیا تھا کیوں	bāġh-e-bahisht se mujhe hukm-e-safar diyā thā kyuuñ
کار جہاں دراز ہے اب مرا انتظار کر	kār-e-jahāñ darāz hai ab mirā intizār kar
روز حساب جب مرا پیش ہو دفتر عمل	roz-e-hisāb jab mirā pesh ho daftar-e-amal
آپ بھی شرمسار ہو مجھ کو بھی شرمسار کر	aap bhī sharmsār ho mujh ko bhī sharmsār kar
خرد مندوں سے کیا پوچھوں کہ میری ابتدا کیا ہے	ḳhird-mandoñ se kyā pūchhūñ ki merī ibtidā kyā hai
کہ میں اس فکر میں رہتا ہوں میری انتہا کیا ہے	ki maiñ is fikr meñ rahtā huuñ merī intihā kyā hai
خودی کو کر بلند اتنا کہ ہر تقدیر سے پہلے	ḳhudī ko kar buland itnā ki har taqdīr se pahle
خدا بندے سے خود پوچھے بتا تیری رضا کیا ہے	ḳhudā bande se ḳhud pūchhe batā terī razā kyā hai
مقام گفتگو کیا ہے اگر میں کیمیا گر ہوں	maqām-e-guftugū kyā hai agar maiñ kīmiyā-gar huuñ
یہی سوز نفس ہے اور میری کیمیا کیا ہے	yahī soz-e-nafas hai aur merī kīmiyā kyā hai
نظر آئیں مجھے تقدیر کی گہرائیاں اس میں	nazar aa.iiñ mujhe taqdīr kī gahrā.iyāñ is meñ
نہ پوچھ اے ہم نشیں مجھ سے وہ چشم سرمہ سا کیا ہے	na pūchh ai ham-nashīñ mujh se vo chashm-e-surma-sā kyā hai
اگر ہوتا وہ مجذوب فرنگی اس زمانے میں	agar hotā vo majzūb-e-farañgī is zamāne meñ
تو اقبالؔ اس کو سمجھاتا مقام کبریا کیا ہے	to 'iqbāl' us ko samjhātā maqām-e-kibriyā kyā hai
نوائے صبح گاہی نے جگر خوں کر دیا میرا	navā-e-sub.h-gāhī ne jigar ḳhuuñ kar diyā merā
خدایا جس خطا کی یہ سزا ہے وہ خطا کیا ہے	ḳhudāyā jis ḳhatā kī ye sazā hai vo ḳhatā kyā hai
گلزار ہست و بود نہ بیگانہ وار دیکھ	gulzār-e-hast-e-būd na begāna-vār dekh
ہے دیکھنے کی چیز اسے بار بار دیکھ	hai dekhne kī chiiz ise baar baar dekh
آیا ہے تو جہاں میں مثال شرار دیکھ	aayā hai tū jahāñ meñ misāl-e-sharār dekh
دم دے نہ جائے ہستیٔ نا پائیدار دیکھ	dam de na jaa.e hastī-e-nā-pā.edār dekh
مانا کہ تیری دید کے قابل نہیں ہوں میں	maanā ki terī diid ke qābil nahīñ huuñ maiñ
تو میرا شوق دیکھ مرا انتظار دیکھ	tū merā shauq dekh mirā intizār dekh
کھولی ہیں ذوق دید نے آنکھیں تری اگر	kholī haiñ zauq-e-dīd ne āñkheñ tirī agar
ہر رہ گزر میں نقش کف پائے یار دیکھ	har rahguzar meñ naqsh-e-kaf-e-pā-e-yār dekh
زمانہ آیا ہے بے حجابی کا عام دیدار یار ہوگا	zamāna aayā hai be-hijābī kā aam dīdār-e-yār hogā
سکوت تھا پردہ دار جس کا وہ راز اب آشکار ہوگا	sukūt thā parda-dār jis kā vo raaz ab āshkār hogā
گزر گیا اب وہ دور ساقی کہ چھپ کے پیتے تھے پینے والے	guzar gayā ab vo daur saaqī ki chhup ke piite the piine vaale
بنے گا سارا جہان مے خانہ ہر کوئی بادہ خوار ہوگا	banegā saarā jahān mai-ḳhāna har koī bāda-ḳhvār hogā
کبھی جو آوارۂ جنوں تھے وہ بستیوں میں آ بسیں گے	kabhī jo āvāra-e-junūñ the vo bastiyoñ meñ aa baseñge
برہنہ پائی وہی رہے گی مگر نیا خار زار ہوگا	barahna-pā.ī vahī rahegī magar nayā ḳhār-zār hogā
سنا دیا گوش منتظر کو حجاز کی خامشی نے آخر	sunā diyā gosh muntazir ko hijāz kī ḳhāmushī ne āḳhir
جو عہد صحرائیوں سے باندھا گیا تھا پر استوار ہوگا	jo ahd sahrā.iyoñ se bāñdhā gayā thā par ustuvār hogā
نکل کے صحرا سے جس نے روما کی سلطنت کو الٹ دیا تھا	nikal ke sahrā se jis ne ruumā kī saltanat ko ulaT diyā thā
سنا ہے یہ قدسیوں سے میں نے وہ شیر پھر ہوشیار ہوگا	sunā hai ye qudsiyoñ se maiñ ne vo sher phir hoshiyār hogā
کیا مرا تذکرہ جو ساقی نے بادہ خواروں کی انجمن میں	kiyā mirā tazkira jo saaqī ne bāda-ḳhvāroñ kī anjuman meñ
تو پیر مے خانہ سن کے کہنے لگا کہ منہ پھٹ ہے خار ہوگا	to piir mai-ḳhāna sun ke kahne lagā ki muñh phaT hai ḳhaar hogā
دیار مغرب کے رہنے والو خدا کی بستی دکاں نہیں ہے	dayār maġhrib ke rahne vaalo ḳhudā kī bastī dukāñ nahīñ hai
کھرا ہے جسے تم سمجھ رہے ہو وہ اب زر کم عیار ہوگا	kharā hai jise tum samajh rahe ho vo ab zar kam-ayār hogā
تمہاری تہذیب اپنے خنجر سے آپ ہی خودکشی کرے گی	tumhārī tahzīb apne ḳhanjar se aap hī ḳhud-kushī karegī
جو شاخ نازک پہ آشیانہ بنے گا ناپائیدار ہوگا	jo shāḳh-e-nāzuk pe āshiyāna banegā nā-pā.edār hogā
سفینۂ برگ گل بنا لے گا قافلہ مور ناتواں کا	safīna-e-barg-e-gul banā legā qāfila mor-e-nā-tavāñ kā
ہزار موجوں کی ہو کشاکش مگر یہ دریا سے پار ہوگا	hazār maujoñ kī ho kashākash magar ye dariyā se paar hogā
چمن میں لالہ دکھاتا پھرتا ہے داغ اپنا کلی کلی کو	chaman meñ laala dikhātā phirtā hai daaġh apnā kalī kalī ko
یہ جانتا ہے کہ اس دکھاوے سے دل جلوں میں شمار ہوگا	ye jāntā hai ki is dikhāve se dil jaloñ meñ shumār hogā
جو ایک تھا اے نگاہ تو نے ہزار کر کے ہمیں دکھایا	jo ek thā ai nigāh tū ne hazār kar ke hameñ dikhāyā
یہی اگر کیفیت ہے تیری تو پھر کسے اعتبار ہوگا	yahī agar kaifiyat hai terī to phir kise e'tibār hogā
کہا جو قمری سے میں نے اک دن یہاں کے آزاد پاگل ہیں	kahā jo qamrī se maiñ ne ik din yahāñ ke āzād pāgal haiñ
تو غنچے کہنے لگے ہمارے چمن کا یہ رازدار ہوگا	to ġhunche kahne lage hamāre chaman kā ye rāzdār hogā
خدا کے عاشق تو ہیں ہزاروں بنوں میں پھرتے ہیں مارے مارے	ḳhudā ke āshiq to haiñ hazāroñ banoñ meñ phirte haiñ maare maare
میں اس کا بندہ بنوں گا جس کو خدا کے بندوں سے پیار ہوگا	maiñ us kā banda banūñgā jis ko ḳhudā ke bandoñ se pyaar hogā
یہ رسم برہم فنا ہے اے دل گناہ ہے جنبش نظر بھی	ye rasm barham fanā hai ai dil gunāh hai jumbish nazar bhī
رہے گی کیا آبرو ہماری جو تو یہاں بے قرار ہوگا	rahegī kyā aabrū hamārī jo tū yahāñ be-qarār hogā
میں ظلمت شب میں لے کے نکلوں گا اپنے درماندہ کارواں کو	maiñ zulmat-e-shab meñ le ke niklūñgā apne darmāñda kārvāñ ko
شہہ نشاں ہوگی آہ میری نفس مرا شعلہ بار ہوگا	shah nishāñ hogī aah merī nafas mirā sho.ala baar hogā
نہیں ہے غیر از نمود کچھ بھی جو مدعا تیری زندگی کا	nahīñ hai ġhair az numūd kuchh bhī jo mudda.ā terī zindagī kā
تو اک نفس میں جہاں سے مٹنا تجھے مثال شرار ہوگا	tū ik nafas meñ jahāñ se miTnā tujhe misāl sharār hogā
نہ پوچھ اقبال کا ٹھکانہ ابھی وہی کیفیت ہے اس کی	na pūchh iqbāl kā Thikāna abhī vahī kaifiyat hai us kī
کہیں سر راہ گزار بیٹھا ستم کش انتظار ہوگا	kahīñ sar-e-rāh-guzār baiThā sitam-kash intizār hogā
ہر شے مسافر ہر چیز راہی	har shai musāfir har chiiz raahī
کیا چاند تارے کیا مرغ و ماہی	kyā chāñd taare kyā murġh o maahī
تو مرد میداں تو میر لشکر	tū mard-e-maidāñ tū mīr-e-lashkar
نوری حضوری تیرے سپاہی	nuurī huzūrī tere sipāhī
کچھ قدر اپنی تو نے نہ جانی	kuchh qadr apnī tū ne na jaanī
یہ بے سوادی یہ کم نگاہی	ye be-savādī ye kam-nigāhī
دنیائے دوں کی کب تک غلامی	duniyā-e-dūñ kī kab tak ġhulāmī
یا راہبی کر یا پادشاہی	yā rāhebī kar yā pādshāhī
پیر حرم کو دیکھا ہے میں نے	pīr-e-haram ko dekhā hai maiñ ne
کردار بے سوز گفتار واہی	kirdār-e-be-soz guftār vaahī
اگر کج رو ہیں انجم آسماں تیرا ہے یا میرا	agar kaj-rau haiñ anjum āsmāñ terā hai yā merā
مجھے فکر جہاں کیوں ہو جہاں تیرا ہے یا میرا	mujhe fikr-e-jahāñ kyuuñ ho jahāñ terā hai yā merā
اگر ہنگامہ ہائے شوق سے ہے لا مکاں خالی	agar hañgāma-hā-e-shauq se hai lā-makāñ ḳhālī
خطا کس کی ہے یا رب لا مکاں تیرا ہے یا میرا	ḳhatā kis kī hai yā rab lā-makāñ terā hai yā merā
اسے صبح ازل انکار کی جرأت ہوئی کیوں کر	use sub.h-e-azal inkār kī jur.at huī kyūñkar
مجھے معلوم کیا وہ رازداں تیرا ہے یا میرا	mujhe mālūm kyā vo rāz-dāñ terā hai yā merā
محمد بھی ترا جبریل بھی قرآن بھی تیرا	mohammad bhī tirā jibrīl bhī qur.ān bhī terā
مگر یہ حرف شیریں ترجماں تیرا ہے یا میرا	magar ye harf-e-shīrīñ tarjumāñ terā hai yā merā
اسی کوکب کی تابانی سے ہے تیرا جہاں روشن	isī kaukab kī tābānī se hai terā jahāñ raushan
زوال آدم خاکی زیاں تیرا ہے یا میرا	zavāl-e-ādam-e-ḳhākī ziyāñ terā hai yā merā
ترے عشق کی انتہا چاہتا ہوں	tire ishq kī intihā chāhtā huuñ
مری سادگی دیکھ کیا چاہتا ہوں	mirī sādgī dekh kyā chāhtā huuñ
ستم ہو کہ ہو وعدۂ بے حجابی	sitam ho ki ho vada-e-be-hijābī
کوئی بات صبر آزما چاہتا ہوں	koī baat sabr-āzmā chāhtā huuñ
یہ جنت مبارک رہے زاہدوں کو	ye jannat mubārak rahe zāhidoñ ko
کہ میں آپ کا سامنا چاہتا ہوں	ki maiñ aap kā sāmnā chāhtā huuñ
ذرا سا تو دل ہوں مگر شوخ اتنا	zarā sā to dil huuñ magar shoḳh itnā
وہی لن ترانی سنا چاہتا ہوں	vahī lan-tarānī sunā chāhtā huuñ
کوئی دم کا مہماں ہوں اے اہل محفل	koī dam kā mehmāñ huuñ ai ahl-e-mahfil
چراغ سحر ہوں بجھا چاہتا ہوں	charāġh-e-sahar huuñ bujhā chāhtā huuñ
بھری بزم میں راز کی بات کہہ دی	bharī bazm meñ raaz kī baat kah dī
بڑا بے ادب ہوں سزا چاہتا ہوں	baḌā be-adab huuñ sazā chāhtā huuñ
ہزار خوف ہو لیکن زباں ہو دل کی رفیق	hazār ḳhauf ho lekin zabāñ ho dil kī rafīq
یہی رہا ہے ازل سے قلندروں کا طریق	yahī rahā hai azal se qalandaroñ kā tarīq
ہجوم کیوں ہے زیادہ شراب خانے میں	hujūm kyuuñ hai ziyāda sharāb-ḳhāne meñ
فقط یہ بات کہ پیر مغاں ہے مرد خلیق	faqat ye baat ki pīr-e-muġhāñ hai mard-e-ḳhalīq
علاج ضعف یقیں ان سے ہو نہیں سکتا	ilāj-e-zof-e-yaqīñ in se ho nahīñ saktā
غریب اگرچہ ہیں رازیؔ کے نکتہ ہاے دقیق	ġharīb agarche haiñ 'rāzī' ke nukta-hā-e-daqīq
مرید سادہ تو رو رو کے ہو گیا تائب	murīd-e-sāda to ro ro ke ho gayā taa.ib
خدا کرے کہ ملے شیخ کو بھی یہ توفیق	ḳhudā kare ki mile shaiḳh ko bhī ye taufīq
اسی طلسم کہن میں اسیر ہے آدم	usī tilism-e-kuhan meñ asiir hai aadam
بغل میں اس کی ہیں اب تک بتان عہد عتیق	baġhal meñ us kī haiñ ab tak butān-e-ahd-e-atīq
مرے لیے تو ہے اقرار بااللساں بھی بہت	mire liye to hai iqrār-e-bil-lisāñ bhī bahut
ہزار شکر کہ ملا ہیں صاحب تصدیق	hazār shukr ki mullā haiñ sāhib-e-tasdīq
اگر ہو عشق تو ہے کفر بھی مسلمانی	agar ho ishq to hai kufr bhī musalmānī
نہ ہو تو مرد مسلماں بھی کافر و زندیق	na ho to mard-e-musalmāñ bhī kāfir o zindīq
ستاروں سے آگے جہاں اور بھی ہیں	sitāroñ se aage jahāñ aur bhī haiñ
ابھی عشق کے امتحاں اور بھی ہیں	abhī ishq ke imtihāñ aur bhī haiñ
تہی زندگی سے نہیں یہ فضائیں	tahī zindagī se nahīñ ye fazā.eñ
یہاں سیکڑوں کارواں اور بھی ہیں	yahāñ saikḌoñ kārvāñ aur bhī haiñ
قناعت نہ کر عالم رنگ و بو پر	qanā.at na kar ālam-e-rañg-o-bū par
چمن اور بھی آشیاں اور بھی ہیں	chaman aur bhī āshiyāñ aur bhī haiñ
اگر کھو گیا اک نشیمن تو کیا غم	agar kho gayā ik nasheman to kyā ġham
مقامات آہ و فغاں اور بھی ہیں	maqāmāt-e-āh-o-fuġhāñ aur bhī haiñ
تو شاہیں ہے پرواز ہے کام تیرا	tū shāhīñ hai parvāz hai kaam terā
ترے سامنے آسماں اور بھی ہیں	tire sāmne āsmāñ aur bhī haiñ
اسی روز و شب میں الجھ کر نہ رہ جا	isī roz o shab meñ ulajh kar na rah jā
کہ تیرے زمان و مکاں اور بھی ہیں	ki tere zamān o makāñ aur bhī haiñ
گئے دن کہ تنہا تھا میں انجمن میں	ga.e din ki tanhā thā maiñ anjuman meñ
یہاں اب مرے رازداں اور بھی ہیں	yahāñ ab mire rāz-dāñ aur bhī haiñ
جو بے ثبات ہو اس سر خوشی کو کیا کیجے	jo be-sabāt ho us sarḳhushī ko kyā kiije
یہ زندگی ہے تو پھر زندگی کو کیا کیجے	ye zindagī hai to phir zindagī ko kyā kiije
رکا جو کام تو دیوانگی ہی کام آئی	rukā jo kaam to dīvāngī hī kaam aa.ī
نہ کام آئے تو فرزانگی کو کیا کیجے	na kaam aa.e to farzāngī ko kyā kiije
یہ کیوں کہیں کہ ہمیں کوئی رہنما نہ ملا	ye kyuuñ kaheñ ki hameñ koī rahnumā na milā
مگر سرشت کی آوارگی کو کیا کیجے	magar sarisht kī āvārgī ko kyā kiije
کسی کو دیکھ کے اک موج لب پہ آ تو گئی	kisī ko dekh ke ik mauj lab pe aa to ga.ī
اٹھے نہ دل سے تو ایسی ہنسی کو کیا کیجے	uThe na dil se to aisī hañsī ko kyā kiije
ہمیں تو آپ نے سوز الم ہی بخشا تھا	hameñ to aap ne soz-e-alam hī baḳhshā thā
جو نور بن گئی اس تیرگی کو کیا کیجے	jo nuur ban ga.ī us tīrgī ko kyā kiije
ہمارے حصے کا اک جرعہ بھی نہیں باقی	hamāre hisse kā ik jur.a bhī nahīñ baaqī
نگاہ دوست کی مے خانگی کو کیا کیجے	nigāh-e-dost kī mai-ḳhāngī ko kyā kiije
جہاں غریب کو نان جویں نہیں ملتی	jahāñ ġharīb ko nān-e-javīñ nahīñ miltī
وہاں حکیم کے درس خودی کو کیا کیجے	vahāñ hakīm ke dars-e-ḳhudī ko kyā kiije
وصال دوست سے بھی کم نہ ہو سکی راشدؔ	visāl-e-dost se bhī kam na ho sakī 'rāshid'
ازل سے پائی ہوئی تشنگی کو کیا کیجے	azal se paa.ī huī tishnagī ko kyā kiije
ترے کرم سے خدائی میں یوں تو کیا نہ ملا	tire karam se ḳhudā.ī meñ yuuñ to kyā na milā
مگر جو تو نہ ملا زیست کا مزا نہ ملا	magar jo tū na milā ziist kā mazā na milā
حیات شوق کی یہ گرمیاں کہاں ہوتیں	hayāt-e-shauq kī ye garmiyāñ kahāñ hotīñ
خدا کا شکر ہمیں نالۂ رسا نہ ملا	ḳhudā kā shukr hameñ nāla-e-rasā na milā
ازل سے فطرت آزاد ہی تھی آوارہ	azal se fitrat-e-āzād hī thī āvāra
یہ کیوں کہیں کہ ہمیں کوئی رہنما نہ ملا	ye kyuuñ kaheñ ki hameñ koī rahnumā na milā
یہ کائنات کسی کا غبار راہ سہی	ye kā.enāt kisī kā ġhubār-e-rāh sahī
دلیل راہ جو بنتا وہ نقش پا نہ ملا	dalīl-e-rāh jo bantā vo naqsh-e-pā na milā
یہ دل شہید فریب نگاہ ہو نہ سکا	ye dil shahīd-e-fareb-nigāh ho na sakā
وہ لاکھ ہم سے بہ انداز محرمانہ ملا	vo laakh ham se ba-andāz-e-mahramāna milā
کنار موج میں مرنا تو ہم کو آتا ہے	kanār-e-mauj meñ marnā to ham ko aatā hai
نشان ساحل الفت ملا ملا نہ ملا	nishān-e-sāhil-e-ulfat milā milā na milā
تری تلاش ہی تھی مایۂ بقائے وجود	tirī talāsh hī thī māya-e-baqā-e-vajūd
بلا سے ہم کو سر منزل بقا نہ ملا	balā se ham ko sar-e-manzil-e-baqā na milā
تو آشنائے جذبۂ الفت نہیں رہا	tū āshnā-e-jazba-e-ulfat nahīñ rahā
دل میں ترے وہ ذوق محبت نہیں رہا	dil meñ tire vo zauq-e-mohabbat nahīñ rahā
پھر نغمہ ہائے قم تو فضا میں ہیں گونجتے	phir naġhma-hā-e-qum to fazā meñ haiñ gūñjte
تو ہی حریف ذوق سماعت نہیں رہا	tū hī harīf-e-zauq-e-samā.at nahīñ rahā
آئیں کہاں سے آنکھ میں آتش چکانیاں	aa.iiñ kahāñ se aañkh meñ ātish-chikāniyāñ
دل آشنائے سوز محبت نہیں رہا	dil āshnā-e-soz-e-mohabbat nahīñ rahā
گل ہائے حسن یار میں دامن کش نظر	gul-hā-e-husn-e-yār meñ dāman-kash-e-nazar
میں اب حریص گلشن جنت نہیں رہا	maiñ ab harīs-e-gulshan-e-jannat nahīñ rahā
شاید جنوں ہے مائل فرزانگی مرا	shāyad junūñ hai mā.il-e-farzāngī mirā
میں وہ نہیں وہ عالم وحشت نہیں رہا	maiñ vo nahīñ vo ālam-e-vahshat nahīñ rahā
ممنون ہوں میں تیرا بہت مرگ ناگہاں	mamnūn huuñ maiñ terā bahut marg-e-nā-gahāñ
میں اب اسیر گردش قسمت نہیں رہا	maiñ ab asīr-e-gardish-e-qismat nahīñ rahā
جلوہ گہہ خیال میں وہ آ گئے ہیں آج	jalva-gah-e-ḳhayāl meñ vo aa ga.e haiñ aaj
لو میں رہین زحمت خلوت نہیں رہا	lo maiñ rahīn-e-zahmat-e-ḳhalvat nahīñ rahā
کیا فائدہ ہے دعوئے عشق حسین سے	kyā fā.eda hai dāva-e-ishq-e-husain se
سر میں اگر وہ شوق شہادت نہیں رہا	sar meñ agar vo shauq-e-shahādat nahīñ rahā
حسرت انتظار یار نہ پوچھ	hasrat-e-intizār-e-yār na pūchh
ہائے وہ شدت انتظار نہ پوچھ	haa.e vo shiddat-e-intizār na pūchh
رنگ گلشن دم بہار نہ پوچھ	rañg-e-gulshan dam-e-bahār na pūchh
وحشت قلب بے قرار نہ پوچھ	vahshat-e-qalb-e-be-qarār na pūchh
صدمۂ عندلیب زار نہ پوچھ	sadma-e-andalīb-e-zār na pūchh
تلخ انجامئ بہار نہ پوچھ	talḳh anjāmi-e-bahār na pūchh
غیر پر لطف میں رہین ستم	ġhair par lutf maiñ rahīn-e-sitam
مجھ سے آئین بزم یار نہ پوچھ	mujh se ā.īna-e-bazm-e-yār na pūchh
دے دیا درد مجھ کو دل کے عوض	de diyā dard mujh ko dil ke evaz
ہائے لطف ستم شعار نہ پوچھ	haa.e lutf-e-sitam-shi.ār na pūchh
پھر ہوئی یاد مے کشی تازہ	phir huī yād-e-mai-kashī taaza
مستی ابر نو بہار نہ پوچھ	masti-e-abr-e-nau-bahār na pūchh
مجھ کو دھوکا ہے تار بستر کا	mujh ko dhokā hai tār-e-bistar kā
نا توانئ جسم یار نہ پوچھ	nā-tavāni-e-jism-e-yār na pūchh
میں ہوں نا آشنائے وصل ہنوز	maiñ huuñ nā-āshnā-e-vasl hunūz
مجھ سے کیف وصال یار نہ پوچھ	mujh se kaif-e-visāl-e-yār na pūchh
ادھر دیکھ لینا ادھر دیکھ لینا	idhar dekh lenā udhar dekh lenā
کن انکھیوں سے اس کو مگر دیکھ لینا	kan-añkhiyoñ se us ko magar dekh lenā
فقط نبض سے حال ظاہر نہ ہوگا	faqat nabz se haal zāhir na hogā
مرا دل بھی اے چارہ گر دیکھ لینا	mirā dil bhī ai chārāgar dekh lenā
کبھی ذکر دیدار آیا تو بولے	kabhī zikr-e-dīdār aayā to bole
قیامت سے بھی پیشتر دیکھ لینا	qayāmat se bhī pesh-tar dekh lenā
نہ دینا خط شوق گھبرا کے پہلے	na denā ḳhat-e-shauq ghabrā ke pahle
محل موقع اے نامہ بر دیکھ لینا	mahal mauqa ai nāma-bar dekh lenā
کہیں ایسے بگڑے سنورتے بھی دیکھے	kahīñ aise bigḌe sañvarte bhī dekhe
نہ آئیں گے وہ راہ پر دیکھ لینا	na ā.eñge vo raah par dekh lenā
تغافل میں شوخی نرالی ادا تھی	taġhāful meñ shoḳhī nirālī adā thī
غضب تھا وہ منہ پھیر کر دیکھ لینا	ġhazab thā vo muñh pher kar dekh lenā
شب وعدہ اپنا یہی مشغلہ تھا	shab-e-va.ada apnā yahī mashġhala thā
اٹھا کر نظر سوئے در دیکھ لینا	uThā kar nazar sū-e-dar dekh lenā
بلایا جو غیروں کو دعوت میں تم نے	bulāyā jo ġhairoñ ko dāvat meñ tum ne
مجھے پیشتر اپنے گھر دیکھ لینا	mujhe pesh-tar apne ghar dekh lenā
محبت کے بازار میں اور کیا ہے	mohabbat ke bāzār meñ aur kyā hai
کوئی دل دکھائے اگر دیکھ لینا	koī dil dikhā.e agar dekh lenā
مرے سامنے غیر سے بھی اشارے	mire sāmne ġhair se bhī ishāre
ادھر بھی ادھر دیکھ کر دیکھ لینا	idhar bhī udhar dekh kar dekh lenā
نہ ہو نازک اتنا بھی مشاطہ کوئی	na ho nāzuk itnā bhī mashshāta koī
دہن دیکھ لینا کمر دیکھ لینا	dahan dekh lenā kamar dekh lenā
نہیں رکھنے دیتے جہاں پاؤں ہم کو	nahīñ rakhne dete jahāñ paañv ham ko
اسی آستانے پہ سر دیکھ لینا	usī āstāne pe sar dekh lenā
تماشائے عالم کی فرصت ہے کس کو	tamāshā-e-ālam kī fursat hai kis ko
غنیمت ہے بس اک نظر دیکھ لینا	ġhanīmat hai bas ik nazar dekh lenā
دیے جاتے ہیں آج کچھ لکھ کے تم کو	diye jaate haiñ aaj kuchh likh ke tum ko
اسے وقت فرصت مگر دیکھ لینا	use vaqt-e-fursat magar dekh lenā
ہمیں جان دیں گے ہمیں مر مٹیں گے	hamīñ jaan deñge hamīñ mar miTeñge
ہمیں تم کسی وقت پر دیکھ لینا	hameñ tum kisī vaqt par dekh lenā
جلایا تو ہے داغؔ کے دل کو تم نے	jalāyā to hai 'dāġh' ke dil ko tum ne
مگر اس کا ہوگا اثر دیکھ لینا	magar is kā hogā asar dekh lenā
تم آئینہ ہی نہ ہر بار دیکھتے جاؤ	tum ā.īna hī na har baar dekhte jaao
مری طرف بھی تو سرکار دیکھتے جاؤ	mirī taraf bhī to sarkār dekhte jaao
نہ جاؤ حال دل زار دیکھتے جاؤ	na jaao hāl-e-dil-e-zār dekhte jaao
کہ جی نہ چاہے تو ناچار دیکھتے جاؤ	ki jī na chāhe to nā-chār dekhte jaao
بہار عمر میں باغ جہاں کی سیر کرو	bahār-e-umr meñ bāġh-e-jahāñ kī sair karo
کھلا ہوا ہے یہ گلزار دیکھتے جاؤ	khilā huā hai ye gulzār dekhte jaao
یہی تو چشم حقیقت نگر کا سرمہ ہے	yahī to chashm-e-haqīqat nigar kā surma hai
نزاع کافر و دیں دار دیکھتے جاؤ	nizā-e-kāfir-o-dīñ-dār dekhte jaao
اٹھاؤ آنکھ نہ شرماؤ یہ تو محفل ہے	uThāo aañkh na sharmāo ye to mahfil hai
غضب سے جانب اغیار دیکھتے جاؤ	ġhazab se jānib-e-aġhyār dekhte jaao
نہیں ہے جنس وفا کی تمہیں جو قدر نہ ہو	nahīñ hai jins-e-vafā kī tumheñ jo qadr na ho
بنیں گے کتنے خریدار دیکھتے جاؤ	baneñge kitne ḳharīdār dekhte jaao
تمہیں غرض جو کرو رحم پائمالوں پر	tumheñ ġharaz jo karo rahm pā.emāloñ par
تم اپنی شوخیٔ رفتار دیکھتے جاؤ	tum apnī shoḳhi-e-raftār dekhte jaao
قسم بھی کھائی تھی قرآن بھی اٹھایا تھا	qasam bhī khaa.ī thī qur.ān bhī uThāyā thā
پھر آج ہے وہی انکار دیکھتے جاؤ	phir aaj hai vahī inkār dekhte jaao
یہ شامت آئی کہ اس کی گلی میں دل نے کہا	ye shāmat aa.ī ki us kī galī meñ dil ne kahā
کھلا ہے روزن دیوار دیکھتے جاؤ	khulā hai rauzan-e-dīvār dekhte jaao
ہوا ہے کیا ابھی ہنگامہ اور کچھ ہوگا	huā hai kyā abhī hañgāma aur kuchh hogā
فغاں میں حشر کے آثار دیکھتے جاؤ	fuġhāñ meñ hashr ke āsār dekhte jaao
شب وصال عدو کی یہی نشانی ہے	shab-e-visāl adū kī yahī nishānī hai
نشان بوسۂ رخسار دیکھتے جاؤ	nishān-e-bosa-e-ruḳhsār dekhte jaao
تمہاری آنکھ مرے دل سے لے سبب بے وجہ	tumhārī aañkh mire dil se le sabab be-vaj.h
ہوئی ہے لڑنے کو تیار دیکھتے جاؤ	huī hai laḌne ko tayyār dekhte jaao
ادھر کو آ ہی گئے اب تو حضرت زاہد	idhar ko aa hī ga.e ab to hazrat-e-zāhid
یہیں ہے خانۂ خمار دیکھتے جاؤ	yahīñ hai ḳhāna-e-ḳhummār dekhte jaao
رقیب برسر پرخاش ہم سے ہوتا ہے	raqīb barsar-e-parḳhāsh ham se hotā hai
بڑھے گی مفت میں تکرار دیکھتے جاؤ	baḌhegī muft meñ takrār dekhte jaao
نہیں ہیں جرم محبت میں سب کے سب ملزم	nahīñ haiñ jurm-e-mohabbat meñ sab ke sab mulzim
خطا معاف خطاوار دیکھتے جاؤ	ḳhatā muaaf ḳhatā-vār dekhte jaao
دکھا رہی ہے تماشا فلک کی نیرنگی	dikhā rahī hai tamāshā falak kī nairañgī
نیا ہے شعبدہ ہر بار دیکھتے جاؤ	nayā hai sho.abada har baar dekhte jaao
بنا دیا مری چاہت نے غیرت یوسف	banā diyā mirī chāhat ne ġhairat-e-yūsuf
تم اپنی گرمئ بازار دیکھتے جاؤ	tum apnī garmī-e-bāzār dekhte jaao
نہ جاؤ بند کئے آنکھ رہروان عدم	na jaao band kiye aañkh rah-ravān-e-adam
ادھر ادھر بھی خبردار دیکھتے جاؤ	idhar udhar bhī ḳhabar-dār dekhte jaao
سنی سنائی پہ ہرگز کبھی عمل نہ کرو	sunī-sunā.ī pe hargiz kabhī amal na karo
ہمارے حال کے اخبار دیکھتے جاؤ	hamāre haal ke aḳhbār dekhte jaao
کوئی نہ کوئی ہر اک شیر میں ہے بات ضرور	koī na koī har ik sher meñ hai baat zarūr
جناب داغؔ کے اشعار دیکھتے جاؤ	janāb-e-'dāġh' ke ash.ār dekhte jaao
دیکھ کر جوبن ترا کس کس کو حیرانی ہوئی	dekh kar joban tirā kis kis ko hairānī huī
اس جوانی پر جوانی آپ دیوانی ہوئی	is javānī par javānī aap dīvānī huī
پردے پردے میں محبت دشمن جانی ہوئی	parde parde meñ mohabbat dushman-e-jānī huī
یہ خدا کی مار کیا اے شوق پنہانی ہوئی	ye ḳhudā kī maar kyā ai shauq-e-pinhānī huī
دل کا سودا کر کے ان سے کیا پشیمانی ہوئی	dil kā saudā kar ke un se kyā pashemānī huī
قدر اس کی پھر کہاں جس شے کی ارزانی ہوئی	qadr us kī phir kahāñ jis shai kī arzānī huī
میرے گھر اس شوخ کی دو دن سے مہمانی ہوئی	mere ghar us shoḳh kī do din se mehmānī huī
بیکسی کی آج کل کیا خانہ ویرانی ہوئی	bekasī kī aaj kal kyā ḳhāna-vīrānī huī
ترک رسم و راہ پر افسوس ہے دونوں طرف	tark-e-rasm-o-rāh par afsos hai donoñ taraf
ہم سے نادانی ہوئی یا تم سے نادانی ہوئی	ham se nādānī huī yā tum se nādānī huī
ابتدا سے انتہا تک حال ان سے کہہ تو دوں	ibtidā se intihā tak haal un se kah to duuñ
فکر یہ ہے اور جو کہہ کر پشیمانی ہوئی	fikr ye hai aur jo kah kar pashemānī huī
غم قیامت کا نہیں واعظ مجھے یہ فکر ہے	ġham qayāmat kā nahīñ vaa.iz mujhe ye fikr hai
دین کب باقی رہا دنیا اگر فانی ہوئی	diin kab baaqī rahā duniyā agar faanī huī
تم نہ شب کو آؤ گے یہ ہے یقیں آیا ہوا	tum na shab ko aaoge ye hai yaqīñ aayā huā
تم نہ مانو گے مری یہ بات ہے مانی ہوئی	tum na mānoge mirī ye baat hai maanī huī
مجھ میں دم جب تک رہا مشکل میں تھے تیماردار	mujh meñ dam jab tak rahā mushkil meñ the tīmārdār
میری آسانی سے سب یاروں کی آسانی ہوئی	merī āsānī se sab yāroñ kī āsānī huī
اس کو کیا کہتے ہیں اتنا ہی بڑھا شوق وصال	is ko kyā kahte haiñ utnā hī baḌhā shauq-e-visāl
جس قدر مشہور ان کی پاک دامانی ہوئی	jis qadar mash.hūr un kī pāk-dāmānī huī
بزم سے اٹھنے کی غیرت بیٹھنے سے دل کو رشک	bazm se uThne kī ġhairat baiThne se dil ko rashk
دیکھ کر غیروں کا مجمع کیا پریشانی ہوئی	dekh kar ġhairoñ kā majma.a kyā pareshānī huī
دعویٰ تسخیر پر یہ اس پری وش نے کہا	dāva-e-tasḳhīr par ye us parī-vash ne kahā
آپ کا دل کیا ہوا مہر سلیمانی ہوئی	aap kā dil kyā huā mohr-e-slemānī huī
کھل گئیں زلفیں مگر اس شوخ مست ناز کی	khul ga.iiñ zulfeñ magar us shoḳh mast-e-nāz kī
جھومتی باد صبا پھرتی ہے مستانی ہوئی	jhūmtī bād-e-sabā phirtī hai mastānī huī
میں سراپا سجدے کرتا اس کے در پر شوق سے	maiñ sarāpā sajde kartā us ke dar par shauq se
سر سے پا تک کیوں نہ پیشانی ہی پیشانی ہوئی	sar se pā tak kyuuñ na peshānī hī peshānī huī
دل کی قلب ماہیت کا ہو اسے کیونکر یقیں	dil kī qalb-e-māhiyat kā ho use kyūñkar yaqīñ
کب ہوا مٹی ہوئی ہے آگ کب پانی ہوئی	kab havā miTTī huī hai aag kab paanī huī
آتے ہی کہتے ہو اب گھر جائیں گے اچھی کہی	aate hī kahte ho ab ghar jā.eñge achchhī kahī
یہ مثل پوری یہاں من مانی گھر جانی ہوئی	ye masal puurī yahāñ man-mānī ghar jaanī huī
عرصۂ محشر میں تجھ کو ڈھونڈ لاؤں تو سہی	arsa-e-mahshar meñ tujh ko DhūñD lā.ūñ to sahī
کوئی چھپ سکتی ہے جو صورت ہو پہچانی ہوئی	koī chhup saktī hai jo sūrat ho pahchānī huī
دیکھ کر قاتل کا خالی ہاتھ بھی جی ڈر گیا	dekh kar qātil kā ḳhālī haath bhī jī Dar gayā
اس کی چین آستیں بھی چین پیشانی ہوئی	us kī chīn-e-āstīñ bhī chīn-e-peshānī huī
کھا کے دھوکا اس بت کمسن نے دامن میں لیے	khā ke dhokā us but-e-kamsin ne dāman meñ liye
اشک افشانی بھی میری گوہر افشانی ہوئی	ashk-afshānī bhī merī gauhar-afshānī huī
بیکسی پر میری اپنی تیغ کی حسرت تو دیکھ	bekasī par merī apnī teġh kī hasrat to dekh
چشم جوہر بھی بشکل چشم حیرانی ہوئی	chashm-e-jauhar bhī ba-shakl-e-chashm-e-hairānī huī
بیکسی پر داغؔ کی افسوس آتا ہے ہمیں	bekasī par 'dāġh' kī afsos aatā hai hameñ
کس جگہ کس وقت اس کی خانہ ویرانی ہوئی	kis jagah kis vaqt us kī ḳhāna-vīrānī huī
تیری صورت کو دیکھتا ہوں میں	terī sūrat ko dekhtā huuñ maiñ
اس کی قدرت کو دیکھتا ہوں میں	us kī qudrat ko dekhtā huuñ maiñ
جب ہوئی صبح آ گئے ناصح	jab huī sub.h aa ga.e nāseh
انہیں حضرت کو دیکھتا ہوں میں	unhīñ hazrat ko dekhtā huuñ maiñ
وہ مصیبت سنی نہیں جاتی	vo musībat sunī nahīñ jaatī
جس مصیبت کو دیکھتا ہوں میں	jis musībat ko dekhtā huuñ maiñ
دیکھنے آئے ہیں جو میری نبض	dekhne aa.e haiñ jo merī nabz
ان کی صورت کو دیکھتا ہوں میں	un kī sūrat ko dekhtā huuñ maiñ
موت مجھ کو دکھائی دیتی ہے	maut mujh ko dikhā.ī detī hai
جب طبیعت کو دیکھتا ہوں میں	jab tabī.at ko dekhtā huuñ maiñ
شب فرقت اٹھا اٹھا کر سر	shab-e-furqat uThā uThā kar sar
صبح عشرت کو دیکھتا ہوں میں	sub.h-e-ishrat ko dekhtā huuñ maiñ
دور بیٹھا ہوا سر محفل	duur baiThā huā sar-e-mahfil
رنگ صحبت کو دیکھتا ہوں میں	rañg-e-sohbat ko dekhtā huuñ maiñ
ہر مصیبت ہے بے مزا شب غم	har musībat hai be-mazā shab-e-ġham
آفت آفت کو دیکھتا ہوں میں	aafat aafat ko dekhtā huuñ maiñ
نہ محبت کو جانتے ہو تم	na mohabbat ko jānte ho tum
نہ مروت کو دیکھتا ہوں میں	na muravvat ko dekhtā huuñ maiñ
کوئی دشمن کو یوں نہ دیکھے گا	koī dushman ko yuuñ na dekhegā
جیسے قسمت کو دیکھتا ہوں میں	jaise qismat ko dekhtā huuñ maiñ
حشر میں داغؔ کوئی دوست نہیں	hashr meñ 'dāġh' koī dost nahīñ
ساری خلقت کو دیکھتا ہوں میں	saarī ḳhilqat ko dekhtā huuñ maiñ
جلوے مری نگاہ میں کون و مکاں کے ہیں	jalve mirī nigāh meñ kaun-o-makāñ ke haiñ
مجھ سے کہاں چھپیں گے وہ ایسے کہاں کے ہیں	mujh se kahāñ chhupeñge vo aise kahāñ ke haiñ
کھلتے نہیں ہیں راز جو سوز نہاں کے ہیں	khulte nahīñ haiñ raaz jo soz-e-nihāñ ke haiñ
کیا پھوٹنے کے واسطے چھالے زباں کے ہیں	kyā phūTne ke vāste chhāle zabāñ ke haiñ
کرتے ہیں قتل وہ طلب مغفرت کے بعد	karte haiñ qatl vo talab-e-maġhfirat ke ba.ad
جو تھے دعا کے ہاتھ وہی امتحاں کے ہیں	jo the duā ke haath vahī imtihāñ ke haiñ
جس روز کچھ شریک ہوئی میری مشت خاک	jis roz kuchh sharīk huī merī musht-e-ḳhāk
اس روز سے زمیں پہ ستم آسماں کے ہیں	us roz se zamīñ pe sitam āsmāñ ke haiñ
بازو دکھائے تم نے لگا کر ہزار ہاتھ	baazū dikhā.e tum ne lagā kar hazār haath
پورے پڑے تو وہ بھی بہت امتحاں کے ہیں	puure paḌe to vo bhī bahut imtihāñ ke haiñ
ناصح کے سامنے کبھی سچ بولتا نہیں	nāseh ke sāmne kabhī sach boltā nahīñ
میری زباں میں رنگ تمہاری زباں کے ہیں	merī zabāñ meñ rañg tumhārī zabāñ ke haiñ
کیسا جواب حضرت دل دیکھیے ذرا	kaisā javāb hazrat-e-dil dekhiye zarā
پیغام بر کے ہاتھ میں ٹکڑے زباں کے ہیں	paiġhām-bar ke haath meñ TukḌe zabāñ ke haiñ
کیا اضطراب شوق نے مجھ کو خجل کیا	kyā iztirāb-e-shauq ne mujh ko ḳhajil kiyā
وہ پوچھتے ہیں کہئے ارادے کہاں کے ہیں	vo pūchhte haiñ kahiye irāde kahāñ ke haiñ
عاشق ترے عدم کو گئے کس قدر تباہ	āshiq tire adam ko ga.e kis qadar tabāh
پوچھا ہر ایک نے یہ مسافر کہاں کے ہیں	pūchhā har ek ne ye musāfir kahāñ ke haiñ
ہر چند داغؔ ایک ہی عیار ہے مگر	har-chand 'dāġh' ek hī ayyār hai magar
دشمن بھی تو چھٹے ہوئے سارے جہاں کے ہیں	dushman bhī to chhaTe hue saare jahāñ ke haiñ
غم سے کہیں نجات ملے چین پائیں ہم	ġham se kahīñ najāt mile chain paa.eñ ham
دل خون میں نہائے تو گنگا نہائیں ہم	dil ḳhuun meñ nahā.e to gañgā nahā.eñ ham
جنت میں جائیں ہم کہ جہنم میں جائیں ہم	jannat meñ jaa.eñ ham ki jahannam meñ jaa.eñ ham
مل جائے تو کہیں نہ کہیں تجھ کو پائیں ہم	mil jaa.e to kahīñ na kahīñ tujh ko paa.eñ ham
جوف فلک میں خاک بھی لذت نہیں رہی	jauf-e-falak meñ ḳhaak bhī lazzat nahīñ rahī
جی چاہتا ہے تیری جفائیں اٹھائیں ہم	jī chāhtā hai terī jafā.eñ uThā.eñ ham
ڈر ہے نہ بھول جائے وہ سفاک روز حشر	Dar hai na bhuul jaa.e vo saffāk roz-e-hashr
دنیا میں لکھتے جاتے ہیں اپنی خطائیں ہم	duniyā meñ likhte jaate haiñ apnī ḳhatā.eñ ham
ممکن ہے یہ کہ وعدے پر اپنے وہ آ بھی جائے	mumkin hai ye ki va.ade par apne vo aa bhī jaa.e
مشکل یہ ہے کہ آپ میں اس وقت آئیں ہم	mushkil ye hai ki aap meñ us vaqt aa.eñ ham
ناراض ہو خدا تو کریں بندگی سے خوش	nārāz ho ḳhudā to kareñ bandagī se ḳhush
معشوق روٹھ جائے تو کیونکر منائیں ہم	māshūq ruuTh jaa.e to kyūñkar manā.eñ ham
سر دوستوں کا کاٹ کے رکھتے ہیں سامنے	sar dostoñ kā kaaT ke rakhte haiñ sāmne
غیروں سے پوچھتے ہیں قسم کس کی کھائیں ہم	ġhairoñ se pūchhte haiñ qasam kis kī khā.eñ ham
کتنا ترا مزاج خوشامد پسند ہے	kitnā tirā mizāj ḳhushāmad-pasand hai
کب تک کریں خدا کے لیے التجائیں ہم	kab tak kareñ ḳhudā ke liye iltijā.eñ ham
لالچ عبث ہے دل کا تمہیں وقت واپسیں	lālach abas hai dil kā tumheñ vaqt-e-vāpsīñ
یہ مال وہ نہیں کہ جسے چھوڑ جائیں ہم	ye maal vo nahīñ ki jise chhoḌ jaa.eñ ham
سونپا تمہیں خدا کو چلے ہم تو نا مراد	sauñpā tumheñ ḳhudā ko chale ham to nā-murād
کچھ پڑھ کے بخشنا جو کبھی یاد آئیں ہم	kuchh paḌh ke baḳhshnā jo kabhī yaad aa.eñ ham
سوز دروں سے اپنے شرر بن گئے ہیں اشک	soz-e-darūñ se apne sharar ban ga.e haiñ ashk
کیوں آہ سرد کو نہ پتنگے لگائیں ہم	kyuuñ āh-e-sard ko na patiñge lagā.eñ ham
یہ جان تم نہ لو گے اگر آپ جائے گی	ye jaan tum na loge agar aap jā.egī
اس بے وفا کی خیر کہاں تک منائیں ہم	us bevafā kī ḳhair kahāñ tak manā.eñ ham
ہم سایے جاگتے رہے نالوں سے رات بھر	ham-sā.e jāgte rahe nāloñ se raat bhar
سوئے ہوئے نصیب کو کیونکر جگائیں ہم	so.e hue nasīb ko kyūñkar jagā.eñ ham
جلوہ دکھا رہا ہے وہ آئینۂ جمال	jalva dikhā rahā hai vo ā.īna-e-jamāl
آتی ہے ہم کو شرم کہ کیا منہ دکھائیں ہم	aatī hai ham ko sharm ki kyā muñh dikhā.eñ ham
مانو کہا جفا نہ کرو تم وفا کے بعد	maano kahā jafā na karo tum vafā ke ba.ad
ایسا نہ ہو کہ پھیر لیں الٹی دعائیں ہم	aisā na ho ki pher leñ ulTī duā.eñ ham
دشمن سے ملتے جلتے ہیں خاطر سے دوستی	dushman se milte julte haiñ ḳhātir se dostī
کیا فائدہ جو دوست کو دشمن بنائیں ہم	kyā fā.eda jo dost ko dushman banā.eñ ham
تو بھولنے کی چیز نہیں خوب یاد رکھ	tū bhūlne kī chiiz nahīñ ḳhuub yaad rakh
اے داغؔ کس طرح تجھے دل سے بھلائیں ہم	ai 'dāġh' kis tarah tujhe dil se bhulā.eñ ham
عذر آنے میں بھی ہے اور بلاتے بھی نہیں	uzr aane meñ bhī hai aur bulāte bhī nahīñ
باعث ترک ملاقات بتاتے بھی نہیں	bā.is-e-tark-e-mulāqāt batāte bhī nahīñ
منتظر ہیں دم رخصت کہ یہ مر جائے تو جائیں	muntazir haiñ dam-e-ruḳhsat ki ye mar jaa.e to jaa.eñ
پھر یہ احسان کہ ہم چھوڑ کے جاتے بھی نہیں	phir ye ehsān ki ham chhoḌ ke jaate bhī nahīñ
سر اٹھاؤ تو سہی آنکھ ملاؤ تو سہی	sar uThāo to sahī aañkh milāo to sahī
نشۂ مے بھی نہیں نیند کے ماتے بھی نہیں	nashsha-e-mai bhī nahīñ niiñd ke maate bhī nahīñ
کیا کہا پھر تو کہو ہم نہیں سنتے تیری	kyā kahā phir to kaho ham nahīñ sunte terī
نہیں سنتے تو ہم ایسوں کو سناتے بھی نہیں	nahīñ sunte to ham aisoñ ko sunāte bhī nahīñ
خوب پردہ ہے کہ چلمن سے لگے بیٹھے ہیں	ḳhuub parda hai ki chilman se lage baiThe haiñ
صاف چھپتے بھی نہیں سامنے آتے بھی نہیں	saaf chhupte bhī nahīñ sāmne aate bhī nahīñ
مجھ سے لاغر تری آنکھوں میں کھٹکتے تو رہے	mujh se lāġhar tirī āñkhoñ meñ khaTakte to rahe
تجھ سے نازک مری نظروں میں سماتے بھی نہیں	tujh se nāzuk mirī nazroñ meñ samāte bhī nahīñ
دیکھتے ہی مجھے محفل میں یہ ارشاد ہوا	dekhte hī mujhe mahfil meñ ye irshād huā
کون بیٹھا ہے اسے لوگ اٹھاتے بھی نہیں	kaun baiThā hai use log uThāte bhī nahīñ
ہو چکا قطع تعلق تو جفائیں کیوں ہوں	ho chukā qat.a ta.alluq to jafā.eñ kyuuñ hoñ
جن کو مطلب نہیں رہتا وہ ستاتے بھی نہیں	jin ko matlab nahīñ rahtā vo satāte bhī nahīñ
زیست سے تنگ ہو اے داغؔ تو جیتے کیوں ہو	ziist se tañg ho ai 'dāġh' to jiite kyuuñ ho
جان پیاری بھی نہیں جان سے جاتے بھی نہیں	jaan pyārī bhī nahīñ jaan se jaate bhī nahīñ
اس نہیں کا کوئی علاج نہیں	is nahīñ kā koī ilaaj nahīñ
روز کہتے ہیں آپ آج نہیں	roz kahte haiñ aap aaj nahīñ
کل جو تھا آج وہ مزاج نہیں	kal jo thā aaj vo mizāj nahīñ
اس تلون کا کچھ علاج نہیں	is talavvun kā kuchh ilaaj nahīñ
آئنہ دیکھتے ہی اترائے	aa.ina dekhte hī itrā.e
پھر یہ کیا ہے اگر مزاج نہیں	phir ye kyā hai agar mizāj nahīñ
لے کے دل رکھ لو کام آئے گا	le ke dil rakh lo kaam aa.egā
گو ابھی تم کو احتیاج نہیں	go abhī tum ko ehtiyāj nahīñ
ہو سکیں ہم مزاج داں کیونکر	ho sakeñ ham mizāj-dāñ kyūñkar
ہم کو ملتا ترا مزاج نہیں	ham ko miltā tirā mizāj nahīñ
چپ لگی لعل جاں فزا کو ترے	chup lagī lāl-e-jāñ-fazā ko tire
اس مسیحا کا کچھ علاج نہیں	is masīhā kā kuchh ilaaj nahīñ
دل بے مدعا خدا نے دیا	dil-e-be-mudda.ā ḳhudā ne diyā
اب کسی شے کی احتیاج نہیں	ab kisī shai kī ehtiyāj nahīñ
کھوٹے داموں میں یہ بھی کیا ٹھہرا	khoTe dāmoñ meñ ye bhī kyā Thahrā
درہم داغ کا رواج نہیں	dirham-e-dāġh kā rivāj nahīñ
بے نیازی کی شان کہتی ہے	be-niyāzī kī shaan kahtī hai
بندگی کی کچھ احتیاج نہیں	bandagī kī kuchh ehtiyāj nahīñ
دل لگی کیجئے رقیبوں سے	dil-lagī kījiye raqīboñ se
اس طرح کا مرا مزاج نہیں	is tarah kā mirā mizāj nahīñ
عشق ہے پادشاہ عالم گیر	ishq hai pādshāh-e-ālam-gīr
گرچہ ظاہر میں تخت و تاج نہیں	garche zāhir meñ taḳht-o-tāj nahīñ
درد فرقت کی گو دوا ہے وصال	dard-e-furqat kī go davā hai visāl
اس کے قابل بھی ہر مزاج نہیں	is ke qābil bhī har mizāj nahīñ
یاس نے کیا بجھا دیا دل کو	yaas ne kyā bujhā diyā dil ko
کہ تڑپ کیسی اختلاج نہیں	ki taḌap kaisī iḳhtilāj nahīñ
ہم تو سیرت پسند عاشق ہیں	ham to sīrat-pasand āshiq haiñ
خوب رو کیا جو خوش مزاج نہیں	ḳhūb-rū kyā jo ḳhush-mizāj nahīñ
حور سے پوچھتا ہوں جنت میں	huur se pūchhtā huuñ jannat meñ
اس جگہ کیا بتوں کا راج نہیں	is jagah kyā butoñ kā raaj nahīñ
صبر بھی دل کو داغؔ دے لیں گے	sabr bhī dil ko 'dāġh' de leñge
ابھی کچھ اس کی احتیاج نہیں	abhī kuchh is kī ehtiyāj nahīñ
ان آنکھوں نے کیا کیا تماشا نہ دیکھا	in āñkhoñ ne kyā kyā tamāshā na dekhā
حقیقت میں جو دیکھنا تھا نہ دیکھا	haqīqat meñ jo dekhnā thā na dekhā
تجھے دیکھ کر وہ دوئی اٹھ گئی ہے	tujhe dekh kar vo duī uTh ga.ī hai
کہ اپنا بھی ثانی نہ دیکھا نہ دیکھا	ki apnā bhī saanī na dekhā na dekhā
ان آنکھوں کے قربان جاؤں جنہوں نے	un āñkhoñ ke qurbān jā.ūñ jinhoñ ne
ہزاروں حجابوں میں پروانہ دیکھا	hazāroñ hijāboñ meñ parvāna dekhā
نہ ہمت نہ قسمت نہ دل ہے نہ آنکھیں	na himmat na qismat na dil hai na āñkheñ
نہ ڈھونڈا نہ پایا نہ سمجھا نہ دیکھا	na DhūñDā na paayā na samjhā na dekhā
مریضان الفت کی کیا بے کسی ہے	marīzān-e-ulfat kī kyā be-kasī hai
مسیحا کو بھی چارہ فرما نہ دیکھا	masīhā ko bhī chāra-farmā na dekhā
بہت درد مندوں کو دیکھا ہے تو نے	bahut dard-mandoñ ko dekhā hai tū ne
یہ سینہ یہ دل یہ کلیجا نہ دیکھا	ye siina ye dil ye kalejā na dekhā
وہ کب دیکھ سکتا ہے اس کی تجلی	vo kab dekh saktā hai us kī tajallī
جس انسان نے اپنا ہی جلوا نہ دیکھا	jis insān ne apnā hī jalvā na dekhā
بہت شور سنتے تھے اس انجمن کا	bahut shor sunte the is anjuman kā
یہاں آ کے جو کچھ سنا تھا نہ دیکھا	yahāñ aa ke jo kuchh sunā thā na dekhā
صفائی ہے باغ محبت میں ایسی	safā.ī hai bāġh-e-mohabbat meñ aisī
کہ باد صبا نے بھی تنکا نہ دیکھا	ki bād-e-sabā ne bhī tinkā na dekhā
اسے دیکھ کر اور کو پھر جو دیکھے	use dekh kar aur ko phir jo dekhe
کوئی دیکھنے والا ایسا نہ دیکھا	koī dekhne vaalā aisā na dekhā
وہ تھا جلوہ آرا مگر تو نے موسیٰ	vo thā jalva-ārā magar tū ne muusā
نہ دیکھا نہ دیکھا نہ دیکھا نہ دیکھا	na dekhā na dekhā na dekhā na dekhā
گیا کارواں چھوڑ کر مجھ کو تنہا	gayā kārvāñ chhoḌ kar mujh ko tanhā
ذرا میرے آنے کا رستا نہ دیکھا	zarā mere aane kā rastā na dekhā
کہاں نقش اول کہاں نقش ثانی	kahāñ naqsh-e-avval kahāñ naqsh-e-sānī
خدا کی خدائی میں تجھ سا نہ دیکھا	ḳhudā kī ḳhudā.ī meñ tujh sā na dekhā
تری یاد ہے یا ہے تیرا تصور	tirī yaad hai yā hai terā tasavvur
کبھی داغؔ کو ہم نے تنہا نہ دیکھا	kabhī 'dāġh' ko ham ne tanhā na dekhā
سبق ایسا پڑھا دیا تو نے	sabaq aisā paḌhā diyā tū ne
دل سے سب کچھ بھلا دیا تو نے	dil se sab kuchh bhalā diyā tū ne
ہم نکمے ہوئے زمانے کے	ham nikamme hue zamāne ke
کام ایسا سکھا دیا تو نے	kaam aisā sikhā diyā tū ne
کچھ تعلق رہا نہ دنیا سے	kuchh ta.alluq rahā na duniyā se
شغل ایسا بتا دیا تو نے	shaġhl aisā batā diyā tū ne
کس خوشی کی خبر سنا کے مجھے	kis ḳhushī kī ḳhabar sunā ke mujhe
غم کا پتلا بنا دیا تو نے	ġham kā putlā banā diyā tū ne
کیا بتاؤں کہ کیا لیا میں نے	kyā batā.ūñ ki kyā liyā maiñ ne
کیا کہوں میں کی کیا دیا تو نے	kyā kahūñ maiñ kī kyā diyā tū ne
بے طلب جو ملا ملا مجھ کو	be-talab jo milā milā mujh ko
بے غرض جو دیا دیا تو نے	be-ġharaz jo diyā diyā tū ne
عمر جاوید خضر کو بخشی	umr-e-jāved ḳhizr ko baḳhshī
آب حیواں پلا دیا تو نے	āb-e-haivāñ pilā diyā tū ne
نار نمرود کو کیا گلزار	nār-e-namrūd ko kiyā gulzār
دوست کو یوں بچا دیا تو نے	dost ko yuuñ bachā diyā tū ne
دست موسیٰ میں فیض بخشش ہے	dast-e-mūsā meñ faiz baḳhshish hai
نور و لوح و عصا دیا تو نے	nūr-o-lauh-o-asā diyā tū ne
صبح موج نسیم گلشن کو	sub.h mauj nasīm gulshan ko
نفس جاں فزا دیا تو نے	nafas-e-jāñ-fazā diyā tū ne
شب تیرہ میں شمع روشن کو	shab-e-tīra meñ sham.a raushan ko
نور خورشید کا دیا تو نے	nuur ḳhurshīd kā diyā tū ne
نغمہ بلبل کو رنگ و بو گل کو	naġhma bulbul ko rañg-o-bū gul ko
دلکش و خوش نما دیا تو نے	dil-kash-o-ḳhushnumā diyā tū ne
کہیں مشتاق سے حجاب ہوا	kahīñ mushtāq se hijāb huā
کہیں پردہ اٹھا دیا تو نے	kahīñ parda uThā diyā tū ne
تھا مرا منہ نہ قابل لبیک	thā mirā muñh na qābil-e-labbaik
کعبہ مجھ کو دکھا دیا تو نے	ka.aba mujh ko dikhā diyā tū ne
جس قدر میں نے تجھ سے خواہش کی	jis qadar maiñ ne tujh se ḳhvāhish kī
اس سے مجھ کو سوا دیا تو نے	is se mujh ko sivā diyā tū ne
مجھ کو وہ رہنما دیا تو نے	mujh ko vo rahnumā diyā tū ne
مٹ گئے دل سے نقش باطل سب	miT ga.e dil se naqsh-e-bātil sab
نقشہ اپنا جما دیا تو نے	naqsha apnā jamā diyā tū ne
ہے یہی راہ منزل مقصود	hai yahī raah manzil-e-maqsūd
خوب رستے لگا دیا تو نے	ḳhuub raste lagā diyā tū ne
مجھ گنہ گار کو جو بخش دیا	mujh gunahgār ko jo baḳhsh diyā
تو جہنم کو کیا دیا تو نے	to jahannum ko kyā diyā tū ne
داغؔ کو کون دینے والا تھا	'dāġh' ko kaun dene vaalā thā
جو دیا اے خدا دیا تو نے	jo diyā ai ḳhudā diyā tū ne
وہ زمانہ نظر نہیں آتا	vo zamāna nazar nahīñ aatā
کچھ ٹھکانا نظر نہیں آتا	kuchh Thikānā nazar nahīñ aatā
جان جاتی دکھائی دیتی ہے	jaan jaatī dikhā.ī detī hai
ان کا آنا نظر نہیں آتا	un kā aanā nazar nahīñ aatā
عشق در پردہ پھونکتا ہے آگ	ishq dar-parda phūñktā hai aag
یہ جلانا نظر نہیں آتا	ye jalānā nazar nahīñ aatā
اک زمانہ مری نظر میں رہا	ik zamāna mirī nazar meñ rahā
اک زمانہ نظر نہیں آتا	ik zamāna nazar nahīñ aatā
دل نے اس بزم میں بٹھا تو دیا	dil ne is bazm meñ biThā to diyā
اٹھ کے جانا نظر نہیں آتا	uTh ke jaanā nazar nahīñ aatā
رہیے مشتاق جلوۂ دیدار	rahiye mushtāq-e-jalva-e-dīdār
ہم نے مانا نظر نہیں آتا	ham ne maanā nazar nahīñ aatā
لے چلو مجھ کو راہروان عدم	le chalo mujh ko rāh-ravān-e-adam
یاں ٹھکانا نظر نہیں آتا	yaañ Thikānā nazar nahīñ aatā
دل پہ بیٹھا کہاں سے تیر نگاہ	dil pe baiThā kahāñ se tīr-e-nigāh
یہ نشانہ نظر نہیں آتا	ye nishāna nazar nahīñ aatā
تم ملاؤ گے خاک میں ہم کو	tum milāoge ḳhaak meñ ham ko
دل ملانا نظر نہیں آتا	dil milānā nazar nahīñ aatā
آپ ہی دیکھتے ہیں ہم کو تو	aap hī dekhte haiñ ham ko to
دل کا آنا نظر نہیں آتا	dil kā aanā nazar nahīñ aatā
دل پر آرزو لٹا اے داغؔ	dil-e-pur-ārzū luTā ai 'dāġh'
وہ خزانہ نظر نہیں آتا	vo ḳhazāna nazar nahīñ aatā
ابھی ہماری محبت کسی کو کیا معلوم	abhī hamārī mohabbat kisī ko kyā ma.alūm
کسی کے دل کی حقیقت کسی کو کیا معلوم	kisī ke dil kī haqīqat kisī ko kyā ma.alūm
یقیں تو یہ ہے وہ خط کا جواب لکھیں گے	yaqīñ to ye hai vo ḳhat kā javāb likkheñge
مگر نوشتۂ قسمت کسی کو کیا معلوم	magar navishta-e-qismat kisī ko kyā ma.alūm
بظاہر ان کو حیا دار لوگ سمجھے ہیں	ba-zāhir un ko hayā-dār log samjhe haiñ
حیا میں جو ہے شرارت کسی کو کیا معلوم	hayā meñ jo hai sharārat kisī ko kyā ma.alūm
قدم قدم پہ تمہارے ہمارے دل کی طرح	qadam qadam pe tumhāre hamāre dil kī tarah
بسی ہوئی ہے قیامت کسی کو کیا معلوم	basī huī hai qayāmat kisī ko kyā ma.alūm
یہ رنج و عیش ہوئے ہجر و وصل میں ہم کو	ye rañj o aish hue hijr o vasl meñ ham ko
کہاں ہے دوزخ و جنت کسی کو کیا معلوم	kahāñ hai dozaḳh o jannat kisī ko kyā ma.alūm
جو سخت بات سنے دل تو ٹوٹ جاتا ہے	jo saḳht baat sune dil to TuuT jaatā hai
اس آئینے کی نزاکت کسی کو کیا معلوم	is ā.īñe kī nazākat kisī ko kyā ma.alūm
کیا کریں وہ سنانے کو پیار کی باتیں	kiyā kareñ vo sunāne ko pyaar kī bāteñ
انہیں ہے مجھ سے عداوت کسی کو کیا معلوم	unheñ hai mujh se adāvat kisī ko kyā ma.alūm
خدا کرے نہ پھنسے دام عشق میں کوئی	ḳhudā kare na phañse dām-e-ishq meñ koī
اٹھائی ہے جو مصیبت کسی کو کیا معلوم	uThā.ī hai jo musībat kisī ko kyā ma.alūm
ابھی تو فتنے ہی برپا کئے ہیں عالم میں	abhī to fitne hī barpā kiye haiñ aalam meñ
اٹھائیں گے وہ قیامت کسی کو کیا معلوم	uThā.eñge vo qayāmat kisī ko kyā ma.alūm
جناب داغؔ کے مشرب کو ہم سے تو پوچھو	janāb-e-'dāġh' ke mashrab ko ham se to pūchho
چھپے ہوئے ہیں یہ حضرت کسی کو کیا معلوم	chhupe hue haiñ ye hazrat kisī ko kyā ma.alūm
تمہارے خط میں نیا اک سلام کس کا تھا	tumhāre ḳhat meñ nayā ik salām kis kā thā
نہ تھا رقیب تو آخر وہ نام کس کا تھا	na thā raqīb to āḳhir vo naam kis kā thā
وہ قتل کر کے مجھے ہر کسی سے پوچھتے ہیں	vo qatl kar ke mujhe har kisī se pūchhte haiñ
یہ کام کس نے کیا ہے یہ کام کس کا تھا	ye kaam kis ne kiyā hai ye kaam kis kā thā
وفا کریں گے نباہیں گے بات مانیں گے	vafā kareñge nibāheñge baat māneñge
تمہیں بھی یاد ہے کچھ یہ کلام کس کا تھا	tumheñ bhī yaad hai kuchh ye kalām kis kā thā
رہا نہ دل میں وہ بے درد اور درد رہا	rahā na dil meñ vo bedard aur dard rahā
مقیم کون ہوا ہے مقام کس کا تھا	muqīm kaun huā hai maqām kis kā thā
نہ پوچھ گچھ تھی کسی کی وہاں نہ آؤ بھگت	na pūchh-gachh thī kisī kī vahāñ na āv-bhagat
تمہاری بزم میں کل اہتمام کس کا تھا	tumhārī bazm meñ kal ehtimām kis kā thā
تمام بزم جسے سن کے رہ گئی مشتاق	tamām bazm jise sun ke rah ga.ī mushtāq
کہو وہ تذکرۂ ناتمام کس کا تھا	kaho vo tazkira-e-nā-tamām kis kā thā
ہمارے خط کے تو پرزے کئے پڑھا بھی نہیں	hamāre ḳhat ke to purze kiye paḌhā bhī nahīñ
سنا جو تو نے بہ دل وہ پیام کس کا تھا	sunā jo tū ne ba-dil vo payām kis kā thā
اٹھائی کیوں نہ قیامت عدو کے کوچے میں	uThā.ī kyuuñ na qayāmat adū ke kūche meñ
لحاظ آپ کو وقت خرام کس کا تھا	lihāz aap ko vaqt-e-ḳhirām kis kā thā
گزر گیا وہ زمانہ کہوں تو کس سے کہوں	guzar gayā vo zamāna kahūñ to kis se kahūñ
خیال دل کو مرے صبح و شام کس کا تھا	ḳhayāl dil ko mire sub.h o shaam kis kā thā
ہمیں تو حضرت واعظ کی ضد نے پلوائی	hameñ to hazrat-e-vā.iz kī zid ne pilvā.ī
یہاں ارادۂ شرب مدام کس کا تھا	yahāñ irāda-e-sharb-e-mudām kis kā thā
اگرچہ دیکھنے والے ترے ہزاروں تھے	agarche dekhne vaale tire hazāroñ the
تباہ حال بہت زیر بام کس کا تھا	tabāh-hāl bahut zer-e-bām kis kā thā
وہ کون تھا کہ تمہیں جس نے بے وفا جانا	vo kaun thā ki tumheñ jis ne bevafā jaanā
خیال خام یہ سودائے خام کس کا تھا	ḳhayāl-e-ḳhām ye saudā-e-ḳhām kis kā thā
انہیں صفات سے ہوتا ہے آدمی مشہور	inhīñ sifāt se hotā hai aadmī mash.hūr
جو لطف عام وہ کرتے یہ نام کس کا تھا	jo lutf aam vo karte ye naam kis kā thā
ہر اک سے کہتے ہیں کیا داغؔ بے وفا نکلا	har ik se kahte haiñ kyā 'dāġh' bevafā niklā
یہ پوچھے ان سے کوئی وہ غلام کس کا تھا	ye pūchhe un se koī vo ġhulām kis kā thā
زاہد نہ کہہ بری کہ یہ مستانے آدمی ہیں	zāhid na kah burī ki ye mastāne aadmī haiñ
تجھ کو لپٹ پڑیں گے دیوانے آدمی ہیں	tujh ko lipaT paḌeñge dīvāne aadmī haiñ
غیروں کی دوستی پر کیوں اعتبار کیجے	ġhairoñ kī dostī par kyuuñ e'tibār kiije
یہ دشمنی کریں گے بیگانے آدمی ہیں	ye dushmanī kareñge begāne aadmī haiñ
جو آدمی پہ گزری وہ اک سوا تمہارے	jo aadmī pe guzrī vo ik sivā tumhāre
کیا جی لگا کے سنتے افسانے آدمی ہیں	kyā jī lagā ke sunte afsāne aadmī haiñ
کیا جرأتیں جو ہم کو درباں تمہارا ٹوکے	kyā jur.ateñ jo ham ko darbāñ tumhārā Toke
کہہ دو کہ یہ تو جانے پہچانے آدمی ہیں	kah do ki ye to jāne-pahchāne aadmī haiñ
مے بوند بھر پلا کر کیا ہنس رہا ہے ساقی	mai buuñd bhar pilā kar kyā hañs rahā hai saaqī
بھر بھر کے پیتے آخر پیمانے آدمی ہیں	bhar bhar ke piite āḳhir paimāne aadmī haiñ
تم نے ہمارے دل میں گھر کر لیا تو کیا ہے	tum ne hamāre dil meñ ghar kar liyā to kyā hai
آباد کرتے آخر ویرانے آدمی ہیں	ābād karte āḳhir vīrāne aadmī haiñ
ناصح سے کوئی کہہ دے کیجے کلام ایسا	nāseh se koī kah de kiije kalām aisā
حضرت کو تا کہ کوئی یہ جانے آدمی ہیں	hazrat ko tā ki koī ye jaane aadmī haiñ
جب داور قیامت پوچھے گا تم پہ رکھ کر	jab dāvar-e-qayāmat pūchhegā tum pe rakh kar
کہہ دیں گے صاف ہم تو بیگانے آدمی ہیں	kah deñge saaf ham to begāne aadmī haiñ
میں وہ بشر کہ مجھ سے ہر آدمی کو نفرت	maiñ vo bashar ki mujh se har aadmī ko nafrat
تم شمع وہ کہ تم پر پروانے آدمی ہیں	tum sham.a vo ki tum par parvāne aadmī haiñ
محفل بھری ہوئی ہے سودائیوں سے اس کی	mahfil bharī huī hai saudā.iyoñ se us kī
اس غیرت پری پر دیوانے آدمی ہیں	us ġhairat-e-parī par dīvāne aadmī haiñ
شاباش داغؔ تجھ کو کیا تیغ عشق کھائی	shābāsh 'dāġh' tujh ko kyā teġh-e-ishq khaa.ī
جی کرتے ہیں وہی جو مردانے آدمی ہیں	jī karte haiñ vahī jo mardāne aadmī haiñ
بھویں تنتی ہیں خنجر ہاتھ میں ہے تن کے بیٹھے ہیں	bhaveñ tantī haiñ ḳhanjar haath meñ hai tan ke baiThe haiñ
کسی سے آج بگڑی ہے کہ وہ یوں بن کے بیٹھے ہیں	kisī se aaj bigḌī hai ki vo yuuñ ban ke baiThe haiñ
دلوں پر سیکڑوں سکے ترے جوبن کے بیٹھے ہیں	diloñ par saikḌoñ sikke tire joban ke baiThe haiñ
کلیجوں پر ہزاروں تیر اس چتون کے بیٹھے ہیں	kalejoñ par hazāroñ tiir is chitvan ke baiThe haiñ
الٰہی کیوں نہیں اٹھتی قیامت ماجرا کیا ہے	ilāhī kyuuñ nahīñ uThtī qayāmat mājrā kyā hai
ہمارے سامنے پہلو میں وہ دشمن کے بیٹھے ہیں	hamāre sāmne pahlū meñ vo dushman ke baiThe haiñ
یہ گستاخی یہ چھیڑ اچھی نہیں ہے اے دل ناداں	ye gustāḳhī ye chheḌ achchhī nahīñ hai ai dil-e-nādāñ
ابھی پھر روٹھ جائیں گے ابھی تو من کے بیٹھے ہیں	abhī phir ruuTh jā.eñge abhī to man ke baiThe haiñ
اثر ہے جذب الفت میں تو کھنچ کر آ ہی جائیں گے	asar hai jazb-e-ulfat meñ to khiñch kar aa hī jā.eñge
ہمیں پروا نہیں ہم سے اگر وہ تن کے بیٹھے ہیں	hameñ parvā nahīñ ham se agar vo tan ke baiThe haiñ
سبک ہو جائیں گے گر جائیں گے وہ بزم دشمن میں	subuk ho jā.eñge gar jā.eñge vo bazm-e-dushman meñ
کہ جب تک گھر میں بیٹھے ہیں وہ لاکھوں من کے بیٹھے ہیں	ki jab tak ghar meñ baiThe haiñ vo lākhoñ man ke baiThe haiñ
فسوں ہے یا دعا ہے یا معمہ کھل نہیں سکتا	fusūñ hai yā duā hai yā muamma khul nahīñ saktā
وہ کچھ پڑھتے ہوئے آگے مرے مدفن کے بیٹھے ہیں	vo kuchh paḌhte hue aage mire madfan ke baiThe haiñ
بہت رویا ہوں میں جب سے یہ میں نے خواب دیکھا ہے	bahut royā huuñ maiñ jab se ye maiñ ne ḳhvāb dekhā hai
کہ آپ آنسو بہاتے سامنے دشمن کے بیٹھے ہیں	ki aap aañsū bahāte sāmne dushman ke baiThe haiñ
کھڑے ہوں زیر طوبیٰ وہ نہ دم لینے کو دم بھر بھی	khaḌe hoñ zer-e-tūbā vo na dam lene ko dam bhar bhī
جو حسرت مند تیرے سایۂ دامن کے بیٹھے ہیں	jo hasrat-mand tere sāya-e-dāman ke baiThe haiñ
تلاش منزل مقصد کی گردش اٹھ نہیں سکتی	talāsh-e-manzil-e-maqsad kī gardish uTh nahīñ saktī
کمر کھولے ہوئے رستے میں ہم رہزن کے بیٹھے ہیں	kamar khole hue raste meñ ham rahzan ke baiThe haiñ
یہ جوش گریہ تو دیکھو کہ جب فرقت میں رویا ہوں	ye josh-e-girya to dekho ki jab furqat meñ royā huuñ
در و دیوار اک پل میں مرے مدفن کے بیٹھے ہیں	dar o dīvār ik pal meñ mire madfan ke baiThe haiñ
نگاہ شوخ و چشم شوق میں در پردہ چھنتی ہے	nigāh-e-shoḳh o chashm-e-shauq meñ dar-parda chhantī hai
کہ وہ چلمن میں ہیں نزدیک ہم چلمن کے بیٹھے ہیں	ki vo chilman meñ haiñ nazdīk ham chilman ke baiThe haiñ
یہ اٹھنا بیٹھنا محفل میں ان کا رنگ لائے گا	ye uThnā baiThnā mahfil meñ un kā rañg lā.egā
قیامت بن کے اٹھیں گے بھبوکا بن کے بیٹھے ہیں	qayāmat ban ke uTTheñge bhabūkā ban ke baiThe haiñ
کسی کی شامت آئے گی کسی کی جان جائے گی	kisī kī shāmat aa.egī kisī kī jaan jā.egī
کسی کی تاک میں وہ بام پر بن ٹھن کے بیٹھے ہیں	kisī kī taak meñ vo baam par ban-Than ke baiThe haiñ
قسم دے کر انہیں یہ پوچھ لو تم رنگ ڈھنگ اس کے	qasam de kar unheñ ye pūchh lo tum rañg-Dhañg us ke
تمہاری بزم میں کچھ دوست بھی دشمن کے بیٹھے ہیں	tumhārī bazm meñ kuchh dost bhī dushman ke baiThe haiñ
کوئی چھینٹا پڑے تو داغؔ کلکتے چلے جائیں	koī chhīñTā paḌe to 'dāġh' kalkatte chale jaa.eñ
عظیم آباد میں ہم منتظر ساون کے بیٹھے ہیں	azīmābād meñ ham muntazir sāvan ke baiThe haiñ
ساز یہ کینہ ساز کیا جانیں	saaz ye kīna-sāz kyā jāneñ
ناز والے نیاز کیا جانیں	naaz vaale niyāz kyā jāneñ
شمع رو آپ گو ہوئے لیکن	sham.a-rū aap go hue lekin
لطف سوز و گداز کیا جانیں	lutf-e-soz-o-gudāz kyā jāneñ
کب کسی در کی جبہہ سائی کی	kab kisī dar kī jab.ha-sā.ī kī
شیخ صاحب نماز کیا جانیں	shaiḳh sāhab namāz kyā jāneñ
جو رہ عشق میں قدم رکھیں	jo rah-e-ishq meñ qadam rakkheñ
وہ نشیب و فراز کیا جانیں	vo nasheb-o-farāz kyā jāneñ
پوچھئے مے کشوں سے لطف شراب	pūchhiye mai-kashoñ se lutf-e-sharāb
یہ مزا پاکباز کیا جانیں	ye mazā pāk-bāz kyā jāneñ
بلے چتون تری غضب ری نگاہ	bale chitvan tirī ġhazab rī nigāh
کیا کریں گے یہ ناز کیا جانیں	kyā kareñge ye naaz kyā jāneñ
جن کو اپنی خبر نہیں اب تک	jin ko apnī ḳhabar nahīñ ab tak
وہ مرے دل کا راز کیا جانیں	vo mire dil kā raaz kyā jāneñ
حضرت خضر جب شہید نہ ہوں	hazrat-e-ḳhizr jab shahīd na hoñ
لطف عمر دراز کیا جانیں	lutf-e-umr-e-darāz kyā jāneñ
جو گزرتے ہیں داغؔ پر صدمے	jo guzarte haiñ 'dāġh' par sadme
آپ بندہ نواز کیا جانیں	aap banda-navāz kyā jāneñ
غضب کیا ترے وعدے پہ اعتبار کیا	ġhazab kiyā tire va.ade pe e'tibār kiyā
تمام رات قیامت کا انتظار کیا	tamām raat qayāmat kā intizār kiyā
کسی طرح جو نہ اس بت نے اعتبار کیا	kisī tarah jo na us but ne e'tibār kiyā
مری وفا نے مجھے خوب شرمسار کیا	mirī vafā ne mujhe ḳhuub sharmsār kiyā
ہنسا ہنسا کے شب وصل اشک بار کیا	hañsā hañsā ke shab-e-vasl ashk-bār kiyā
تسلیاں مجھے دے دے کے بے قرار کیا	tasalliyāñ mujhe de de ke be-qarār kiyā
یہ کس نے جلوہ ہمارے سر مزار کیا	ye kis ne jalva hamāre sar-e-mazār kiyā
کہ دل سے شور اٹھا ہائے بے قرار کیا	ki dil se shor uThā haa.e be-qarār kiyā
سنا ہے تیغ کو قاتل نے آب دار کیا	sunā hai teġh ko qātil ne āb-dār kiyā
اگر یہ سچ ہے تو بے شبہ ہم پہ وار کیا	agar ye sach hai to be-shubah ham pe vaar kiyā
نہ آئے راہ پہ وہ عجز بے شمار کیا	na aa.e raah pe vo ijz be-shumār kiyā
شب وصال بھی میں نے تو انتظار کیا	shab-e-visāl bhī maiñ ne to intizār kiyā
تجھے تو وعدۂ دیدار ہم سے کرنا تھا	tujhe to vāda-e-dīdār ham se karnā thā
یہ کیا کیا کہ جہاں کو امیدوار کیا	ye kyā kiyā ki jahāñ ko umīd-vār kiyā
یہ دل کو تاب کہاں ہے کہ ہو مآل اندیش	ye dil ko taab kahāñ hai ki ho ma.āl-andesh
انہوں نے وعدہ کیا اس نے اعتبار کیا	unhoñ ne va.ada kiyā is ne e'tibār kiyā
کہاں کا صبر کہ دم پر ہے بن گئی ظالم	kahāñ kā sabr ki dam par hai ban ga.ī zālim
بہ تنگ آئے تو حال دل آشکار کیا	ba tañg aa.e to hāl-e-dil āshkār kiyā
تڑپ پھر اے دل ناداں کہ غیر کہتے ہیں	taḌap phir ai dil-e-nādāñ ki ġhair kahte haiñ
اخیر کچھ نہ بنی صبر اختیار کیا	aḳhīr kuchh na banī sabr iḳhtiyār kiyā
ملے جو یار کی شوخی سے اس کی بے چینی	mile jo yaar kī shoḳhī se us kī bechainī
تمام رات دل مضطرب کو پیار کیا	tamām raat dil-e-muztarib ko pyaar kiyā
بھلا بھلا کے جتایا ہے ان کو راز نہاں	bhulā bhulā ke jatāyā hai un ko rāz-e-nihāñ
چھپا چھپا کے محبت کو آشکار کیا	chhupā chhupā ke mohabbat ko āshkār kiyā
نہ اس کے دل سے مٹایا کہ صاف ہو جاتا	na us ke dil se miTāyā ki saaf ho jaatā
صبا نے خاک پریشاں مرا غبار کیا	sabā ne ḳhaak pareshāñ mirā ġhubār kiyā
ہم ایسے محو نظارہ نہ تھے جو ہوش آتا	ham aise mahv-e-nazāra na the jo hosh aatā
مگر تمہارے تغافل نے ہوشیار کیا	magar tumhāre taġhāful ne hoshyār kiyā
ہمارے سینے میں جو رہ گئی تھی آتش ہجر	hamāre siine meñ jo rah ga.ī thī ātish-e-hijr
شب وصال بھی اس کو نہ ہمکنار کیا	shab-e-visāl bhī us ko na ham-kanār kiyā
رقیب و شیوۂ الفت خدا کی قدرت ہے	raqīb o sheva-e-ulfat ḳhudā kī qudrat hai
وہ اور عشق بھلا تم نے اعتبار کیا	vo aur ishq bhalā tum ne e'tibār kiyā
زبان خار سے نکلی صدائے بسم اللہ	zabān-e-ḳhār se niklī sadā-e-bismillāh
جنوں کو جب سر شوریدہ پر سوار کیا	junūñ ko jab sar-e-shorīda par savār kiyā
تری نگہ کے تصور میں ہم نے اے قاتل	tirī nigah ke tasavvur meñ ham ne ai qātil
لگا لگا کے گلے سے چھری کو پیار کیا	lagā lagā ke gale se chhurī ko pyaar kiyā
غضب تھی کثرت محفل کہ میں نے دھوکہ میں	ġhazab thī kasrat-e-mahfil ki maiñ ne dhoke meñ
ہزار بار رقیبوں کو ہمکنار کیا	hazār baar raqīboñ ko ham-kanār kiyā
ہوا ہے کوئی مگر اس کا چاہنے والا	huā hai koī magar us kā chāhne vaalā
کہ آسماں نے ترا شیوہ اختیار کیا	ki āsmāñ ne tirā sheva iḳhtiyār kiyā
نہ پوچھ دل کی حقیقت مگر یہ کہتے ہیں	na pūchh dil kī haqīqat magar ye kahte haiñ
وہ بے قرار رہے جس نے بے قرار کیا	vo be-qarār rahe jis ne be-qarār kiyā
جب ان کو طرز ستم آ گئے تو ہوش آیا	jab un ko tarz-e-sitam aa ga.e to hosh aayā
برا ہو دل کا برے وقت ہشیار کیا	burā ho dil kā bure vaqt hoshyār kiyā
فسانۂ شب غم ان کو اک کہانی تھی	fasāna-e-shab-e-ġham un ko ik kahānī thī
کچھ اعتبار کیا کچھ نہ اعتبار کیا	kuchh e'tibār kiyā kuchh na e'tibār kiyā
اسیری دل آشفتہ رنگ لا کے رہی	asīrī dil-e-āshufta rañg lā ke rahī
تمام طرۂ طرار تار تار کیا	tamām turra-e-tarrār taar taar kiyā
کچھ آ گئی داور محشر سے ہے امید مجھے	kuchh aa ga.ī dāvar-e-mahshar se hai ummīd mujhe
کچھ آپ نے مرے کہنے کا اعتبار کیا	kuchh aap ne mire kahne kā e'tibār kiyā
کسی کے عشق نہاں میں یہ بد گمانی تھی	kisī ke ishq-e-nihāñ meñ ye bad-gumānī thī
کہ ڈرتے ڈرتے خدا پر بھی آشکار کیا	ki Darte Darte ḳhudā par bhī āshkār kiyā
فلک سے طور قیامت کے بن نہ پڑتے تھے	falak se taur qayāmat ke ban na paḌte the
اخیر اب تجھے آشوب روزگار کیا	aḳhīr ab tujhe āshob-e-rozgār kiyā
وہ بات کر جو کبھی آسماں سے ہو نہ سکے	vo baat kar jo kabhī āsmāñ se ho na sake
ستم کیا تو بڑا تو نے افتخار کیا	sitam kiyā to baḌā tū ne iftiḳhār kiyā
بنے گا مہر قیامت بھی ایک خال سیاہ	banegā mehr-e-qayāmat bhī ek ḳhāl-e-siyāh
جو چہرہ داغؔ سیہ رو نے آشکار کیا	jo chehra 'dāġh'-e-siyah-rū ne āshkār kiyā
سب لوگ جدھر وہ ہیں ادھر دیکھ رہے ہیں	sab log jidhar vo haiñ udhar dekh rahe haiñ
ہم دیکھنے والوں کی نظر دیکھ رہے ہیں	ham dekhne vāloñ kī nazar dekh rahe haiñ
تیور ترے اے رشک قمر دیکھ رہے ہیں	tevar tire ai rashk-e-qamar dekh rahe haiñ
ہم شام سے آثار سحر دیکھ رہے ہیں	ham shaam se āsār-e-sahar dekh rahe haiñ
میرا دل گم گشتہ جو ڈھونڈا نہیں ملتا	merā dil-e-gum-gashta jo DhūñDā nahīñ miltā
وہ اپنا دہن اپنی کمر دیکھ رہے ہیں	vo apnā dahan apnī kamar dekh rahe haiñ
کوئی تو نکل آئے گا سر باز محبت	koī to nikal aa.egā sarbāz-e-mohabbat
دل دیکھ رہے ہیں وہ جگر دیکھ رہے ہیں	dil dekh rahe haiñ vo jigar dekh rahe haiñ
ہے مجمع اغیار کہ ہنگامۂ محشر	hai majma-e-aġhyār ki hañgāma-e-mahshar
کیا سیر مرے دیدۂ تر دیکھ رہے ہیں	kyā sair mire dīda-e-tar dekh rahe haiñ
اب اے نگہ شوق نہ رہ جائے تمنا	ab ai nigah-e-shauq na rah jaa.e tamannā
اس وقت ادھر سے وہ ادھر دیکھ رہے ہیں	is vaqt udhar se vo idhar dekh rahe haiñ
ہر چند کہ ہر روز کی رنجش ہے قیامت	har-chand ki har roz kī ranjish hai qayāmat
ہم کوئی دن اس کو بھی مگر دیکھ رہے ہیں	ham koī din us ko bhī magar dekh rahe haiñ
آمد ہے کسی کی کہ گیا کوئی ادھر سے	aamad hai kisī kī ki gayā koī idhar se
کیوں سب طرف راہ گزر دیکھ رہے ہیں	kyuuñ sab taraf-e-rāhguzar dekh rahe haiñ
تکرار تجلی نے ترے جلوے میں کیوں کی	takrār tajallī ne tire jalve meñ kyuuñ kī
حیرت زدہ سب اہل نظر دیکھ رہے ہیں	hairat-zada sab ahl-e-nazar dekh rahe haiñ
نیرنگ ہے ایک ایک ترا دید کے قابل	nairañg hai ek ek tirā diid ke qābil
ہم اے فلک شعبدہ گر دیکھ رہے ہیں	ham ai falak-e-shobada-gar dekh rahe haiñ
کب تک ہے تمہارا سخن تلخ گوارا	kab tak hai tumhārā suḳhan-e-talḳh gavārā
اس زہر میں کتنا ہے اثر دیکھ رہے ہیں	is zahr meñ kitnā hai asar dekh rahe haiñ
کچھ دیکھ رہے ہیں دل بسمل کا تڑپنا	kuchh dekh rahe haiñ dil-e-bismil kā taḌapnā
کچھ غور سے قاتل کا ہنر دیکھ رہے ہیں	kuchh ġhaur se qātil kā hunar dekh rahe haiñ
اب تک تو جو قسمت نے دکھایا وہی دیکھا	ab tak to jo qismat ne dikhāyā vahī dekhā
آئندہ ہو کیا نفع و ضرر دیکھ رہے ہیں	ā.inda ho kyā nafā o zarar dekh rahe haiñ
پہلے تو سنا کرتے تھے عاشق کی مصیبت	pahle to sunā karte the āshiq kī musībat
اب آنکھ سے وہ آٹھ پہر دیکھ رہے ہیں	ab aañkh se vo aaTh pahar dekh rahe haiñ
کیوں کفر ہے دیدار صنم حضرت واعظ	kyuuñ kufr hai dīdār-e-sanam hazrat-e-vā.iz
اللہ دکھاتا ہے بشر دیکھ رہے ہیں	allāh dikhātā hai bashar dekh rahe haiñ
خط غیر کا پڑھتے تھے جو ٹوکا تو وہ بولے	ḳhat ġhair kā paḌhte the jo Tokā to vo bole
اخبار کا پرچہ ہے خبر دیکھ رہے ہیں	aḳhbār kā parcha hai ḳhabar dekh rahe haiñ
پڑھ پڑھ کے وہ دم کرتے ہیں کچھ ہاتھ پر اپنے	paḌh paḌh ke vo dam karte haiñ kuchh haath par apne
ہنس ہنس کے مرے زخم جگر دیکھ رہے ہیں	hañs hañs ke mire zaḳhm-e-jigar dekh rahe haiñ
میں داغؔ ہوں مرتا ہوں ادھر دیکھیے مجھ کو	maiñ 'dāġh' huuñ martā huuñ idhar dekhiye mujh ko
منہ پھیر کے یہ آپ کدھر دیکھ رہے ہیں	muñh pher ke ye aap kidhar dekh rahe haiñ
لطف وہ عشق میں پائے ہیں کہ جی جانتا ہے	lutf vo ishq meñ paa.e haiñ ki jī jāntā hai
رنج بھی ایسے اٹھائے ہیں کہ جی جانتا ہے	rañj bhī aise uThā.e haiñ ki jī jāntā hai
جو زمانے کے ستم ہیں وہ زمانہ جانے	jo zamāne ke sitam haiñ vo zamāna jaane
تو نے دل اتنے ستائے ہیں کہ جی جانتا ہے	tū ne dil itne satā.e haiñ ki jī jāntā hai
تم نہیں جانتے اب تک یہ تمہارے انداز	tum nahīñ jānte ab tak ye tumhāre andāz
وہ مرے دل میں سمائے ہیں کہ جی جانتا ہے	vo mire dil meñ samā.e haiñ ki jī jāntā hai
انہیں قدموں نے تمہارے انہیں قدموں کی قسم	inhīñ qadmoñ ne tumhāre inhīñ qadmoñ kī qasam
خاک میں اتنے ملائے ہیں کہ جی جانتا ہے	ḳhaak meñ itne milā.e haiñ ki jī jāntā hai
دوستی میں تری در پردہ ہمارے دشمن	dostī meñ tirī dar-parda hamāre dushman
اس قدر اپنے پرائے ہیں کہ جی جانتا ہے	is qadar apne parā.e haiñ ki jī jāntā hai
یہ بات بات میں کیا نازکی نکلتی ہے	ye baat baat meñ kyā nāzukī nikaltī hai
دبی دبی ترے لب سے ہنسی نکلتی ہے	dabī dabī tire lab se hañsī nikaltī hai
ٹھہر ٹھہر کے جلا دل کو ایک بار نہ پھونک	Thahar Thahar ke jalā dil ko ek baar na phūñk
کہ اس میں بوئے محبت ابھی نکلتی ہے	ki is meñ bū-e-mohabbat abhī nikaltī hai
بجائے شکوہ بھی دیتا ہوں میں دعا اس کو	bajā.e shikva bhī detā huuñ maiñ duā us ko
مری زباں سے کروں کیا یہی نکلتی ہے	mirī zabāñ se karūñ kyā yahī nikaltī hai
خوشی میں ہم نے یہ شوخی کبھی نہیں دیکھی	ḳhushī meñ ham ne ye shoḳhī kabhī nahīñ dekhī
دم عتاب جو رنگت تری نکلتی ہے	dam-e-itāb jo rañgat tirī nikaltī hai
ہزار بار جو مانگا کرو تو کیا حاصل	hazār baar jo māñgā karo to kyā hāsil
دعا وہی ہے جو دل سے کبھی نکلتی ہے	duā vahī hai jo dil se kabhī nikaltī hai
ادا سے تیری مگر کھنچ رہیں ہیں تلواریں	adā se terī magar khiñch rahīñ haiñ talvāreñ
نگہ نگہ سے چھری پر چھری نکلتی ہے	nigah nigah se chhurī par chhurī nikaltī hai
محیط عشق میں ہے کیا امید و بیم مجھے	muhīt-e-ishq meñ hai kyā umiid o biim mujhe
کہ ڈوب ڈوب کے کشتی مری نکلتی ہے	ki Duub Duub ke kashtī mirī nikaltī hai
جھلک رہی ہے سر شاخ مژہ خون کی بوند	jhalak rahī hai sar-e-shāḳh-e-mizha ḳhuun kī buuñd
شجر میں پہلے ثمر سے کلی نکلتی ہے	shajar meñ pahle samar se kalī nikaltī hai
شب فراق جو کھولے ہیں ہم نے زخم جگر	shab-e-firāq jo khole haiñ ham ne zaḳhm-e-jigar
یہ انتظار ہے کب چاندنی نکلتی ہے	ye intizār hai kab chāñdnī nikaltī hai
سمجھ تو لیجئے کہنے تو دیجئے مطلب	samajh to lījiye kahne to dījiye matlab
بیاں سے پہلے ہی مجھ پر چھری نکلتی ہے	bayāñ se pahle hī mujh par chhurī nikaltī hai
یہ دل کی آگ ہے یا دل کے نور کا ہے ظہور	ye dil kī aag hai yā dil ke nuur kā hai zuhūr
نفس نفس میں مرے روشنی نکلتی ہے	nafas nafas meñ mire raushnī nikaltī hai
کہا جو میں نے کہ مر جاؤں گا تو کہتے ہیں	kahā jo maiñ ne ki mar jā.ūñgā to kahte haiñ
ہمارے زائچے میں زندگی نکلتی ہے	hamāre zā.iche meñ zindagī nikaltī hai
سمجھنے والے سمجھتے ہیں پیچ کی تقریر	samajhne vaale samajhte haiñ pech kī taqrīr
کہ کچھ نہ کچھ تری باتوں میں فی نکلتی ہے	ki kuchh na kuchh tirī bātoñ meñ fī nikaltī hai
دم اخیر تصور ہے کس پری وش کا	dam-e-aḳhīr tasavvur hai kis parī-vash kā
کہ میری روح بھی بن کر پری نکلتی ہے	ki merī ruuh bhī ban kar parī nikaltī hai
صنم کدے میں بھی ہے حسن اک خدائی کا	sanam-kade meñ bhī hai husn ik ḳhudā.ī kā
کہ جو نکلتی ہے صورت پری نکلتی ہے	ki jo nikaltī hai sūrat parī nikaltī hai
مرے نکالے نہ نکلے گی آرزو میری	mire nikāle na niklegī aarzū merī
جو تم نکالنا چاہو ابھی نکلتی ہے	jo tum nikālnā chāho abhī nikaltī hai
غم فراق میں ہو داغؔ اس قدر بیتاب	ġham-e-firāq meñ ho 'dāġh' is qadar betāb
ذرا سے رنج میں جاں آپ کی نکلتی ہے	zarā se ranj meñ jaañ aap kī nikaltī hai
کون سا طائر گم گشتہ اسے یاد آیا	kaun sā tā.ir-e-gum-gashta use yaad aayā
دیکھتا بھالتا ہر شاخ کو صیاد آیا	dekhtā bhāltā har shāḳh ko sayyād aayā
میرے قابو میں نہ پہروں دل ناشاد آیا	mere qaabū meñ na pahroñ dil-e-nāshād aayā
وہ مرا بھولنے والا جو مجھے یاد آیا	vo mirā bhūlne vaalā jo mujhe yaad aayā
کوئی بھولا ہوا انداز ستم یاد آیا	koī bhūlā huā andāz-e-sitam yaad aayā
کہ تبسم تجھے ظالم دم بیداد آیا	ki tabassum tujhe zālim dam-e-be-dād aayā
لائے ہیں لوگ جنازے کی طرح محشر میں	laa.e haiñ log janāze kī tarah mahshar meñ
کس مصیبت سے ترا کشتۂ بیداد آیا	kis musībat se tirā kushta-e-bedād aayā
جذب وحشت ترے قربان ترا کیا کہنا	jazb-e-vahshat tire qurbān tirā kyā kahnā
کھنچ کے رگ رگ میں مرے نشتر فصاد آیا	khiñch ke rag rag meñ mire nashtar-e-fassād aayā
اس کے جلوے کو غرض کون و مکاں سے کیا تھا	us ke jalve ko ġharaz kaun-o-makāñ se kyā thā
داد لینے کے لیے حسن خداداد آیا	daad lene ke liye husn-e-ḳhudā-dād aayā
بستیوں سے یہی آواز چلی آتی ہے	bastiyoñ se yahī āvāz chalī aatī hai
جو کیا تو نے وہ آگے ترے فرہاد آیا	jo kiyā tū ne vo aage tire farhād aayā
دل ویراں سے رقیبوں نے مرادیں پائیں	dil-e-vīrāñ se raqīboñ ne murādeñ pā.īñ
کام کس کس کے مرا خرمن برباد آیا	kaam kis kis ke mirā ḳhirman-e-barbād aayā
عشق کے آتے ہی منہ پر مرے پھولی ہے بسنت	ishq ke aate hī muñh par mire phūlī hai basant
ہو گیا زرد یہ شاگرد جب استاد آیا	ho gayā zard ye shāgird jab ustād aayā
ہو گیا فرض مجھے شوق کا دفتر لکھنا	ho gayā farz mujhe shauq kā daftar likhnā
جب مرے ہاتھ کوئی خامۂ فولاد آیا	jab mire haath koī ḳhāma-e-faulād aayā
عید ہے قتل مرا اہل تماشا کے لیے	iid hai qatl mirā ahl-e-tamāshā ke liye
سب گلے ملنے لگے جب کہ وہ جلاد آیا	sab gale milne lage jab ki vo jallād aayā
چین کرتے ہیں وہاں رنج اٹھانے والے	chain karte haiñ vahāñ ranj uThāne vaale
کام عقبیٰ میں ہمارا دل ناشاد آیا	kaam uqbā meñ hamārā dil-e-nāshād aayā
دی شب وصل موذن نے اذاں پچھلی رات	dī shab-e-vasl mo.azzin ne azaañ pichhlī raat
ہائے کم بخت کو کس وقت خدا یاد آیا	haa.e kam-baḳht ko kis vaqt ḳhudā yaad aayā
میرے نالے نے سنائی ہے کھری کس کس کو	mere naale ne sunā.ī hai kharī kis kis ko
منہ فرشتوں پہ یہ گستاخ یہ آزاد آیا	muñh farishtoñ pe ye gustāḳh ye āzād aayā
غم جاوید نے دی مجھ کو مبارک بادی	ġham-e-jāved ne dī mujh ko mubārakbādī
جب سنا یہ کہ انہیں شیوۂ بیداد آیا	jab sunā ye ki unheñ sheva-e-bedād aayā
میں تمنائے شہادت کا مزا بھول گیا	maiñ tamannā-e-shahādat kā mazā bhuul gayā
آج اس شوق سے ارمان سے جلاد آیا	aaj is shauq se armān se jallād aayā
شادیانہ جو دیا نالہ و شیون نے دیا	shādiyāna jo diyā naala o shevan ne diyā
جب ملاقات کو ناشاد کی ناشاد آیا	jab mulāqāt ko nāshād kī nāshād aayā
لیجئے سنئے اب افسانۂ فرقت مجھ سے	lījiye suniye ab afsāna-e-furqat mujh se
آپ نے یاد دلایا تو مجھے یاد آیا	aap ne yaad dilāyā to mujhe yaad aayā
آپ کی بزم میں سب کچھ ہے مگر داغؔ نہیں	aap kī bazm meñ sab kuchh hai magar 'dāġh' nahīñ
ہم کو وہ خانہ خراب آج بہت یاد آیا	ham ko vo ḳhāna-ḳharāb aaj bahut yaad aayā
دل پریشان ہوا جاتا ہے	dil pareshān huā jaatā hai
اور سامان ہوا جاتا ہے	aur sāmān huā jaatā hai
خدمت پیر مغاں کر زاہد	ḳhidmat-e-pīr-e-muġhāñ kar zāhid
تو اب انسان ہوا جاتا ہے	tū ab insān huā jaatā hai
موت سے پہلے مجھے قتل کرو	maut se pahle mujhe qatl karo
اس کا احسان ہوا جاتا ہے	us kā ehsān huā jaatā hai
لذت عشق الٰہی مٹ جائے	lazzat-e-ishq ilāhī miT jaa.e
درد ارمان ہوا جاتا ہے	dard armān huā jaatā hai
دم ذرا لو کہ مرا دم تم پر	dam zarā lo ki mirā dam tum par
ابھی قربان ہوا جاتا ہے	abhī qurbān huā jaatā hai
گریہ کیا ضبط کروں اے ناصح	girya kyā zabt karūñ ai nāseh
اشک پیمان ہوا جاتا ہے	ashk paimān huā jaatā hai
بے وفائی سے بھی رفتہ رفتہ	bevafā.ī se bhī rafta rafta
وہ مری جان ہوا جاتا ہے	vo mirī jaan huā jaatā hai
عرصۂ حشر میں وہ آ پہنچے	arsa-e-hashr meñ vo aa pahuñche
صاف میدان ہوا جاتا ہے	saaf maidān huā jaatā hai
مدد اے ہمت دشوارپسند	madad ai himmat-e-dushvār-pasañd
کام آسان ہوا جاتا ہے	kaam āsān huā jaatā hai
چھائی جاتی ہے یہ وحشت کیسی	chhā.ī jaatī hai ye vahshat kaisī
گھر بیابان ہوا جاتا ہے	ghar bayābān huā jaatā hai
شکوہ سن آنکھ ملا کر ظالم	shikva sun aañkh milā kar zālim
کیوں پشیمان ہوا جاتا ہے	kyuuñ pashemān huā jaatā hai
آتش شوق بجھی جاتی ہے	ātish-e-shauq bujhī jaatī hai
خاک ارمان ہوا جاتا ہے	ḳhaak armān huā jaatā hai
عذر جانے میں نہ کر اے قاصد	uzr jaane meñ na kar ai qāsid
تو بھی نادان ہوا جاتا ہے	tū bhī nādān huā jaatā hai
مضطرب کیوں نہ ہوں ارماں دل میں	muztarib kyuuñ na hoñ armāñ dil meñ
قید مہمان ہوا جاتا ہے	qaid mehmān huā jaatā hai
داغؔ خاموش نہ لگ جائے نظر	'dāġh' ḳhāmosh na lag jaa.e nazar
شعر دیوان ہوا جاتا ہے	sher dīvān huā jaatā hai
دل گیا تم نے لیا ہم کیا کریں	dil gayā tum ne liyā ham kyā kareñ
جانے والی چیز کا غم کیا کریں	jaane vaalī chiiz kā ġham kyā kareñ
ہم نے مر کر ہجر میں پائی شفا	ham ne mar kar hijr meñ paa.ī shifā
ایسے اچھوں کا وہ ماتم کیا کریں	aise achchhoñ kā vo mātam kyā kareñ
اپنے ہی غم سے نہیں ملتی نجات	apne hī ġham se nahīñ miltī najāt
اس بنا پر فکر عالم کیا کریں	is binā par fikr-e-ālam kyā kareñ
ایک ساغر پر ہے اپنی زندگی	ek sāġhar par hai apnī zindagī
رفتہ رفتہ اس سے بھی کم کیا کریں	rafta rafta is se bhī kam kyā kareñ
کر چکے سب اپنی اپنی حکمتیں	kar chuke sab apnī apnī hikmateñ
دم نکلتا ہو تو ہمدم کیا کریں	dam nikaltā ho to hamdam kyā kareñ
دل نے سیکھا شیوۂ بیگانگی	dil ne sīkhā sheva-e-begānagī
ایسے نامحرم کو محرم کیا کریں	aise nā-mahram ko mahram kyā kareñ
معرکہ ہے آج حسن و عشق کا	ma.arka hai aaj husn o ishq kā
دیکھیے وہ کیا کریں ہم کیا کریں	dekhiye vo kyā kareñ ham kyā kareñ
آئینہ ہے اور وہ ہیں دیکھیے	ā.īna hai aur vo haiñ dekhiye
فیصلہ دونوں یہ باہم کیا کریں	faisla donoñ ye bāham kyā kareñ
آدمی ہونا بہت دشوار ہے	aadmī honā bahut dushvār hai
پھر فرشتے حرص آدم کیا کریں	phir farishte hirs-e-ādam kyā kareñ
تند خو ہے کب سنے وہ دل کی بات	tund-ḳhū hai kab sune vo dil kī baat
اور بھی برہم کو برہم کیا کریں	aur bhī barham ko barham kyā kareñ
حیدرآباد اور لنگر یاد ہے	Hyderabad aur lañgar yaad hai
اب کے دلی میں محرم کیا کریں	ab ke dillī meñ moharram kyā kareñ
کہتے ہیں اہل سفارش مجھ سے داغؔ	kahte haiñ ahl-e-sifārish mujh se 'dāġh'
تیری قسمت ہے بری ہم کیا کریں	terī qismat hai burī ham kyā kareñ
اس ادا سے وہ جفا کرتے ہیں	is adā se vo jafā karte haiñ
کوئی جانے کہ وفا کرتے ہیں	koī jaane ki vafā karte haiñ
یوں وفا عہد وفا کرتے ہیں	yuuñ vafā ahd-e-vafā karte haiñ
آپ کیا کہتے ہیں کیا کرتے ہیں	aap kyā kahte haiñ kyā karte haiñ
ہم کو چھیڑوگے تو پچھتاؤگے	ham ko chheḌoge to pachhtāoge
ہنسنے والوں سے ہنسا کرتے ہیں	hañsne vāloñ se hañsā karte haiñ
نامہ بر تجھ کو سلیقہ ہی نہیں	nāma-bar tujh ko salīqa hī nahīñ
کام باتوں میں بنا کرتے ہیں	kaam bātoñ meñ banā karte haiñ
چلئے عاشق کا جنازہ اٹھا	chaliye āshiq kā janāza uTThā
آپ بیٹھے ہوئے کیا کرتے ہیں	aap baiThe hue kyā karte haiñ
یہ بتاتا نہیں کوئی مجھ کو	ye batātā nahīñ koī mujh ko
دل جو آتا ہے تو کیا کرتے ہیں	dil jo aatā hai to kyā karte haiñ
حسن کا حق نہیں رہتا باقی	husn kā haq nahīñ rahtā baaqī
ہر ادا میں وہ ادا کرتے ہیں	har adā meñ vo adā karte haiñ
تیر آخر بدل کافر ہے	tiir āḳhir badal-e-kāfir hai
ہم اخیر آج دعا کرتے ہیں	ham aḳhīr aaj duā karte haiñ
روتے ہیں غیر کا رونا پہروں	rote haiñ ġhair kā ronā pahroñ
یہ ہنسی مجھ سے ہنسا کرتے ہیں	ye hañsī mujh se hañsā karte haiñ
اس لیے دل کو لگا رکھا ہے	is liye dil ko lagā rakkhā hai
اس میں محبوب رہا کرتے ہیں	is meñ mahbūb rahā karte haiñ
تم ملوگے نہ وہاں بھی ہم سے	tum miloge na vahāñ bhī ham se
حشر سے پہلے گلہ کرتے ہیں	hashr se pahle gila karte haiñ
جھانک کر روزن در سے مجھ کو	jhāñk kar rauzan-e-dar se mujh ko
کیا وہ شوخی سے حیا کرتے ہیں	kyā vo shoḳhī se hayā karte haiñ
اس نے احسان جتا کر یہ کہا	us ne ehsān jatā kar ye kahā
''آپ کس منہ سے گلہ کرتے ہیں	aap kis muñh se gila karte haiñ
روز لیتے ہیں نیا دل دلبر	roz lete haiñ nayā dil dilbar
نہیں معلوم یہ کیا کرتے ہیں	nahīñ mālūm ye kyā karte haiñ
داغؔ تو دیکھ تو کیا ہوتا ہے	'dāġh' tū dekh to kyā hotā hai
جبر پر صبر کیا کرتے ہیں	jabr par sabr kiyā karte haiñ
ملاتے ہو اسی کو خاک میں جو دل سے ملتا ہے	milāte ho usī ko ḳhaak meñ jo dil se miltā hai
مری جاں چاہنے والا بڑی مشکل سے ملتا ہے	mirī jaañ chāhne vaalā baḌī mushkil se miltā hai
کہیں ہے عید کی شادی کہیں ماتم ہے مقتل میں	kahīñ hai iid kī shādī kahīñ mātam hai maqtal meñ
کوئی قاتل سے ملتا ہے کوئی بسمل سے ملتا ہے	koī qātil se miltā hai koī bismil se miltā hai
پس پردہ بھی لیلیٰ ہاتھ رکھ لیتی ہے آنکھوں پر	pas-e-parda bhī lailā haath rakh letī hai āñkhoñ par
غبار ناتوان قیس جب محمل سے ملتا ہے	ġhubār-e-nā-tavān-e-qais jab mahmil se miltā hai
بھرے ہیں تجھ میں وہ لاکھوں ہنر اے مجمع خوبی	bhare haiñ tujh meñ vo lākhoñ hunar ai majma-e-ḳhūbī
ملاقاتی ترا گویا بھری محفل سے ملتا ہے	mulāqātī tirā goyā bharī mahfil se miltā hai
مجھے آتا ہے کیا کیا رشک وقت ذبح اس سے بھی	mujhe aatā hai kyā kyā rashk vaqt-e-zab.h us se bhī
گلا جس دم لپٹ کر خنجر قاتل سے ملتا ہے	galā jis dam lipaT kar ḳhanjar-e-qātil se miltā hai
بظاہر با ادب یوں حضرت ناصح سے ملتا ہوں	ba-zāhir bā-adab yuuñ hazrat-e-nāseh se miltā huuñ
مرید خاص جیسے مرشد کامل سے ملتا ہے	murīd-e-ḳhās jaise murshid-e-kāmil se miltā hai
مثال گنج قاروں اہل حاجت سے نہیں چھپتا	misāl-e-ganj-e-qārūñ ahl-e-hājat se nahīñ chhuptā
جو ہوتا ہے سخی خود ڈھونڈ کر سائل سے ملتا ہے	jo hotā hai saḳhī ḳhud DhūñD kar saa.il se miltā hai
جواب اس بات کا اس شوخ کو کیا دے سکے کوئی	javāb is baat kā us shoḳh ko kyā de sake koī
جو دل لے کر کہے کم بخت تو کس دل سے ملتا ہے	jo dil le kar kahe kam-baḳht tū kis dil se miltā hai
چھپائے سے کوئی چھپتی ہے اپنے دل کی بیتابی	chhupā.e se koī chhuptī hai apne dil kī betābī
کہ ہر تار نفس اپنا رگ بسمل سے ملتا ہے	ki har tār-e-nafas apnā rag-e-bismil se miltā hai
عدم کی جو حقیقت ہے وہ پوچھو اہل ہستی سے	adam kī jo haqīqat hai vo pūchho ahl-e-hastī se
مسافر کو تو منزل کا پتا منزل سے ملتا ہے	musāfir ko to manzil kā patā manzil se miltā hai
غضب ہے داغؔ کے دل سے تمہارا دل نہیں ملتا	ġhazab hai 'dāġh' ke dil se tumhārā dil nahīñ miltā
تمہارا چاند سا چہرہ مہ کامل سے ملتا ہے	tumhārā chāñd sā chehra mah-e-kāmil se miltā hai
آرزو ہے وفا کرے کوئی	aarzū hai vafā kare koī
جی نہ چاہے تو کیا کرے کوئی	jī na chāhe to kyā kare koī
گر مرض ہو دوا کرے کوئی	gar maraz ho davā kare koī
مرنے والے کا کیا کرے کوئی	marne vaale kā kyā kare koī
کوستے ہیں جلے ہوئے کیا کیا	koste haiñ jale hue kyā kyā
اپنے حق میں دعا کرے کوئی	apne haq meñ duā kare koī
ان سے سب اپنی اپنی کہتے ہیں	un se sab apnī apnī kahte haiñ
میرا مطلب ادا کرے کوئی	merā matlab adā kare koī
چاہ سے آپ کو تو نفرت ہے	chaah se aap ko to nafrat hai
مجھ کو چاہے خدا کرے کوئی	mujh ko chāhe ḳhudā kare koī
اس گلے کو گلہ نہیں کہتے	us gile ko gila nahīñ kahte
گر مزے کا گلا کرے کوئی	gar maze kā gilā kare koī
یہ ملی داد رنج فرقت کی	ye milī daad rañj-e-furqat kī
اور دل کا کہا کرے کوئی	aur dil kā kahā kare koī
تم سراپا ہو صورت تصویر	tum sarāpā ho sūrat-e-tasvīr
تم سے پھر بات کیا کرے کوئی	tum se phir baat kyā kare koī
کہتے ہیں ہم نہیں خدائے کریم	kahte haiñ ham nahīñ ḳhudā-e-karīm
کیوں ہماری خطا کرے کوئی	kyuuñ hamārī ḳhatā kare koī
جس میں لاکھوں برس کی حوریں ہوں	jis meñ lākhoñ baras kī hūreñ hoñ
ایسی جنت کو کیا کرے کوئی	aisī jannat ko kyā kare koī
اس جفا پر تمہیں تمنا ہے	is jafā par tumheñ tamannā hai
کہ مری التجا کرے کوئی	ki mirī iltijā kare koī
منہ لگاتے ہی داغؔ اترایا	muñh lagāte hī 'dāġh' itrāyā
لطف ہے پھر جفا کرے کوئی	lutf hai phir jafā kare koī
مزے عشق کے کچھ وہی جانتے ہیں	maze ishq ke kuchh vahī jānte haiñ
کہ جو موت کو زندگی جانتے ہیں	ki jo maut ko zindagī jānte haiñ
شب وصل لیں ان کی اتنی بلائیں	shab-e-vasl liiñ un kī itnī balā.eñ
کہ ہمدم مرے ہاتھ ہی جانتے ہیں	ki hamdam mire haath hī jānte haiñ
نہ ہو دل تو کیا لطف آزار و راحت	na ho dil to kyā lutf-e-āzār-o-rāhat
برابر خوشی ناخوشی جانتے ہیں	barābar ḳhushī nā-ḳhushī jānte haiñ
جو ہے میرے دل میں انہیں کو خبر ہے	jo hai mere dil meñ unhīñ ko ḳhabar hai
جو میں جانتا ہوں وہی جانتے ہیں	jo maiñ jāntā huuñ vahī jānte haiñ
پڑا ہوں سر بزم میں دم چرائے	paḌā huuñ sar-e-bazm maiñ dam churā.e
مگر وہ اسے بے خودی جانتے ہیں	magar vo ise be-ḳhudī jānte haiñ
کہاں قدر ہم جنس ہم جنس کو ہے	kahāñ qadr-e-ham-jins ham-jins ko hai
فرشتوں کو بھی آدمی جانتے ہیں	farishtoñ ko bhī aadmī jānte haiñ
کہوں حال دل تو کہیں اس سے حاصل	kahūñ hāl-e-dil to kaheñ us se hāsil
سبھی کو خبر ہے سبھی جانتے ہیں	sabhī ko ḳhabar hai sabhī jānte haiñ
وہ نادان انجان بھولے ہیں ایسے	vo nādān anjān bhole haiñ aise
کہ سب شیوۂ دشمنی جانتے ہیں	ki sab sheva-e-dushmanī jānte haiñ
نہیں جانتے اس کا انجام کیا ہے	nahīñ jānte is kā anjām kyā hai
وہ مرنا میرا دل لگی جانتے ہیں	vo marnā merā dil-lagī jānte haiñ
سمجھتا ہے تو داغؔ کو رند زاہد	samajhtā hai tū 'dāġh' ko rind zāhid
مگر رند اس کو ولی جانتے ہیں	magar rind us ko valī jānte haiñ
دل چرا کر نظر چرائی ہے	dil churā kar nazar churā.ī hai
لٹ گئے لٹ گئے دہائی ہے	luT ga.e luT ga.e duhā.ī hai
ایک دن مل کے پھر نہیں ملتے	ek din mil ke phir nahīñ milte
کس قیامت کی یہ جدائی ہے	kis qayāmat kī ye judā.ī hai
اے اثر کر نہ انتظار دعا	ai asar kar na intizār-e-duā
مانگنا سخت بے حیائی ہے	māñgnā saḳht be-hayā.ī hai
میں یہاں ہوں وہاں ہے دل میرا	maiñ yahāñ huuñ vahāñ hai dil merā
نارسائی عجب رسائی ہے	nā-rasā.ī ajab rasā.ī hai
اس طرح اہل ناز ناز کریں	is tarah ahl-e-nāz naaz kareñ
بندگی ہے کہ یہ خدائی ہے	bandagī hai ki ye ḳhudā.ī hai
پانی پی پی کے توبہ کرتا ہوں	paanī pī pī ke tauba kartā huuñ
پارسائی سی پارسائی ہے	pārsā.ī sī pārsā.ī hai
وعدہ کرنے کا اختیار رہا	va.ada karne kā iḳhtiyār rahā
بات کرنے میں کیا برائی ہے	baat karne meñ kyā burā.ī hai
کب نکلتا ہے اب جگر سے تیر	kab nikaltā hai ab jigar se tiir
یہ بھی کیا تیری آشنائی ہے	ye bhī kyā terī āshnā.ī hai
داغؔ ان سے دماغ کرتے ہیں	'dāġh' un se dimāġh karte haiñ
نہیں معلوم کیا سمائی ہے	nahīñ mālūm kyā samā.ī hai
اچھی صورت پہ غضب ٹوٹ کے آنا دل کا	achchhī sūrat pe ġhazab TuuT ke aanā dil kā
یاد آتا ہے ہمیں ہائے زمانا دل کا	yaad aatā hai hameñ haa.e zamānā dil kā
تم بھی منہ چوم لو بے ساختہ پیار آ جائے	tum bhī muñh chuum lo be-sāḳhta pyaar aa jaa.e
میں سناؤں جو کبھی دل سے فسانا دل کا	maiñ sunā.ūñ jo kabhī dil se fasānā dil kā
نگۂ یار نے کی خانہ خرابی ایسی	nigah-e-yār ne kī ḳhāna-ḳharābī aisī
نہ ٹھکانا ہے جگر کا نہ ٹھکانا دل کا	na Thikānā hai jigar kā na Thikānā dil kā
پوری مہندی بھی لگانی نہیں آتی اب تک	puurī mehñdī bhī lagānī nahīñ aatī ab tak
کیوں کر آیا تجھے غیروں سے لگانا دل کا	kyūñkar aayā tujhe ġhairoñ se lagānā dil kā
غنچۂ گل کو وہ مٹھی میں لیے آتے تھے	ġhuncha-e-gul ko vo muTThī meñ liye aate the
میں نے پوچھا تو کیا مجھ سے بہانا دل کا	maiñ ne pūchhā to kiyā mujh se bahānā dil kā
ان حسینوں کا لڑکپن ہی رہے یا اللہ	in hasīnoñ kā laḌakpan hī rahe yā allāh
ہوش آتا ہے تو آتا ہے ستانا دل کا	hosh aatā hai to aatā hai satānā dil kā
دے خدا اور جگہ سینہ و پہلو کے سوا	de ḳhudā aur jagah siina o pahlū ke sivā
کہ برے وقت میں ہو جائے ٹھکانا دل کا	ki bure vaqt meñ ho jaa.e Thikānā dil kā
میری آغوش سے کیا ہی وہ تڑپ کر نکلے	merī āġhosh se kyā hī vo taḌap kar nikle
ان کا جانا تھا الٰہی کہ یہ جانا دل کا	un kā jaanā thā ilāhī ki ye jaanā dil kā
نگہ شرم کو بے تاب کیا کام کیا	nigah-e-sharm ko be-tāb kiyā kaam kiyā
رنگ لایا تری آنکھوں میں سمانا دل کا	rañg laayā tirī āñkhoñ meñ samānā dil kā
انگلیاں تار گریباں میں الجھ جاتی ہیں	uñgliyāñ tār-e-garebāñ meñ ulajh jaatī haiñ
سخت دشوار ہے ہاتھوں سے دبانا دل کا	saḳht dushvār hai hāthoñ se dabānā dil kā
حور کی شکل ہو تم نور کے پتلے ہو تم	huur kī shakl ho tum nuur ke putle ho tum
اور اس پر تمہیں آتا ہے جلانا دل کا	aur is par tumheñ aatā hai jalānā dil kā
چھوڑ کر اس کو تری بزم سے کیوں کر جاؤں	chhoḌ kar us ko tirī bazm se kyūñkar jā.ūñ
اک جنازے کا اٹھانا ہے اٹھانا دل کا	ik janāze kā uThānā hai uThānā dil kā
بے دلی کا جو کہا حال تو فرماتے ہیں	be-dilī kā jo kahā haal to farmāte haiñ
کر لیا تو نے کہیں اور ٹھکانا دل کا	kar liyā tū ne kahīñ aur Thikānā dil kā
بعد مدت کے یہ اے داغؔ سمجھ میں آیا	ba.ad muddat ke ye ai 'dāġh' samajh meñ aayā
وہی دانا ہے کہا جس نے نہ مانا دل کا	vahī daanā hai kahā jis ne na maanā dil kā
پھرے راہ سے وہ یہاں آتے آتے	phire raah se vo yahāñ aate aate
اجل مر رہی تو کہاں آتے آتے	ajal mar rahī tū kahāñ aate aate
نہ جانا کہ دنیا سے جاتا ہے کوئی	na jaanā ki duniyā se jaatā hai koī
بہت دیر کی مہرباں آتے آتے	bahut der kī mehrbāñ aate aate
سنا ہے کہ آتا ہے سر نامہ بر کا	sunā hai ki aatā hai sar nāma-bar kā
کہاں رہ گیا ارمغاں آتے آتے	kahāñ rah gayā armuġhāñ aate aate
یقیں ہے کہ ہو جائے آخر کو سچی	yaqīñ hai ki ho jaa.e āḳhir ko sachchī
مرے منہ میں تیری زباں آتے آتے	mire muñh meñ terī zabāñ aate aate
سنانے کے قابل جو تھی بات ان کو	sunāne ke qābil jo thī baat un ko
وہی رہ گئی درمیاں آتے آتے	vahī rah ga.ī darmiyāñ aate aate
مجھے یاد کرنے سے یہ مدعا تھا	mujhe yaad karne se ye mudda.ā thā
نکل جائے دم ہچکیاں آتے آتے	nikal jaa.e dam hichkiyāñ aate aate
ابھی سن ہی کیا ہے جو بیباکیاں ہوں	abhī sin hī kyā hai jo bebākiyāñ hoñ
انہیں آئیں گی شوخیاں آتے آتے	unheñ ā.eñgī shoḳhiyāñ aate aate
کلیجا مرے منہ کو آئے گا اک دن	kalejā mire muñh ko aa.egā ik din
یوں ہی لب پر آہ و فغاں آتے آتے	yūñhī lab par āh-o-fuġhāñ aate aate
چلے آتے ہیں دل میں ارمان لاکھوں	chale aate haiñ dil meñ armān lākhoñ
مکاں بھر گیا میہماں آتے آتے	makāñ bhar gayā mehmāñ aate aate
نتیجہ نہ نکلا تھکے سب پیامی	natīja na niklā thake sab payāmī
وہاں جاتے جاتے یہاں آتے آتے	vahāñ jaate jaate yahāñ aate aate
تمہارا ہی مشتاق دیدار ہوگا	tumhārā hī mushtāq-e-dīdār hogā
گیا جان سے اک جواں آتے آتے	gayā jaan se ik javāñ aate aate
تری آنکھ پھرتے ہی کیسا پھرا ہے	tirī aañkh phirte hī kaisā phirā hai
مری راہ پر آسماں آتے آتے	mirī raah par āsmāñ aate aate
پڑا ہے بڑا پیچ پھر دل لگی میں	paḌā hai baḌā pech phir dil-lagī meñ
طبیعت رکی ہے جہاں آتے آتے	tabī.at rukī hai jahāñ aate aate
مرے آشیاں کے تو تھے چار تنکے	mire āshiyāñ ke to the chaar tinke
چمن اڑ گیا آندھیاں آتے آتے	chaman uḌ gayā āñdhiyāñ aate aate
کسی نے کچھ ان کو ابھارا تو ہوتا	kisī ne kuchh un ko ubhārā to hotā
نہ آتے نہ آتے یہاں آتے آتے	na aate na aate yahāñ aate aate
قیامت بھی آتی تھی ہم راہ اس کے	qayāmat bhī aatī thī hamrāh us ke
مگر رہ گئی ہم عناں آتے آتے	magar rah ga.ī ham-ināñ aate aate
بنا ہے ہمیشہ یہ دل باغ و صحرا	banā hai hamesha ye dil baaġh o sahrā
بہار آتے آتے خزاں آتے آتے	bahār aate aate ḳhizāñ aate aate
نہیں کھیل اے داغؔ یاروں سے کہہ دو	nahīñ khel ai 'dāġh' yāroñ se kah do
کہ آتی ہے اردو زباں آتے آتے	ki aatī hai urdu zabāñ aate aate
خاطر سے یا لحاظ سے میں مان تو گیا	ḳhātir se yā lihāz se maiñ maan to gayā
جھوٹی قسم سے آپ کا ایمان تو گیا	jhūTī qasam se aap kā īmān to gayā
دل لے کے مفت کہتے ہیں کچھ کام کا نہیں	dil le ke muft kahte haiñ kuchh kaam kā nahīñ
الٹی شکایتیں ہوئیں احسان تو گیا	ulTī shikāyateñ huiiñ ehsān to gayā
ڈرتا ہوں دیکھ کر دل بے آرزو کو میں	Dartā huuñ dekh kar dil-e-be-ārzū ko maiñ
سنسان گھر یہ کیوں نہ ہو مہمان تو گیا	sunsān ghar ye kyuuñ na ho mehmān to gayā
کیا آئے راحت آئی جو کنج مزار میں	kyā aa.e rāhat aa.ī jo kunj-e-mazār meñ
وہ ولولہ وہ شوق وہ ارمان تو گیا	vo valvala vo shauq vo armān to gayā
دیکھا ہے بت کدے میں جو اے شیخ کچھ نہ پوچھ	dekhā hai but-kade meñ jo ai shaiḳh kuchh na pūchh
ایمان کی تو یہ ہے کہ ایمان تو گیا	īmān kī to ye hai ki īmān to gayā
افشائے راز عشق میں گو ذلتیں ہوئیں	ifshā-e-rāz-e-ishq meñ go zillateñ huiiñ
لیکن اسے جتا تو دیا جان تو گیا	lekin use jatā to diyā jaan to gayā
گو نامہ بر سے خوش نہ ہوا پر ہزار شکر	go nāma-bar se ḳhush na huā par hazār shukr
مجھ کو وہ میرے نام سے پہچان تو گیا	mujh ko vo mere naam se pahchān to gayā
بزم عدو میں صورت پروانہ دل مرا	bazm-e-adū meñ sūrat-e-parvāna dil mirā
گو رشک سے جلا ترے قربان تو گیا	go rashk se jalā tire qurbān to gayā
ہوش و حواس و تاب و تواں داغؔ جا چکے	hosh o havās o taab o tavāñ 'dāġh' jā chuke
اب ہم بھی جانے والے ہیں سامان تو گیا	ab ham bhī jaane vaale haiñ sāmān to gayā
دل ناکام کے ہیں کام خراب	dil-e-nākām ke haiñ kaam ḳharāb
کر لیا عاشقی میں نام خراب	kar liyā āshiqī meñ naam ḳharāb
اس خرابات کا یہی ہے مزہ	is ḳharābāt kā yahī hai maza
کہ رہے آدمی مدام خراب	ki rahe aadmī mudām ḳharāb
دیکھ کر جنس دل وہ کہتے ہیں	dekh kar jins-e-dil vo kahte haiñ
کیوں کرے کوئی اپنے دام خراب	kyuuñ kare koī apne daam ḳharāb
ابر تر سے صبا ہی اچھی تھی	abr-e-tar se sabā hī achchhī thī
میری مٹی ہوئی تمام خراب	merī miTTī huī tamām ḳharāb
وہ بھی ساقی مجھے نہیں دیتا	vo bhī saaqī mujhe nahīñ detā
وہ جو ٹوٹا پڑا ہے جام خراب	vo jo TuuTā paḌā hai jaam ḳharāb
کیا ملا ہم کو زندگی کے سوا	kyā milā ham ko zindagī ke sivā
وہ بھی دشوار ناتمام خراب	vo bhī dushvār nā-tamām ḳharāb
واہ کیا منہ سے پھول جھڑتے ہیں	vaah kyā muñh se phuul jhaḌte haiñ
خوب رو ہو کے یہ کلام خراب	ḳhūb-rū ho ke ye kalām ḳharāb
چال کی رہنمائے عشق نے بھی	chaal kī rahnumā-e-ishq ne bhī
وہ دکھایا جو تھا مقام خراب	vo dikhāyā jo thā maqām ḳharāb
داغؔ ہے بد چلن تو ہونے دو	'dāġh' hai bad-chalan to hone do
سو میں ہوتا ہے اک غلام خراب	sau meñ hotā hai ik ġhulām ḳharāb
باقی جہاں میں قیس نہ فرہاد رہ گیا	baaqī jahāñ meñ qais na farhād rah gayā
افسانہ عاشقوں کا فقط یاد رہ گیا	afsāna āshiqoñ kā faqat yaad rah gayā
یہ سخت جاں تو قتل سے ناشاد رہ گیا	ye saḳht-jāñ to qatl se nāshād rah gayā
خنجر چلا تو بازوئے جلاد رہ گیا	ḳhanjar chalā to bāzū-e-jallād rah gayā
پابندیوں نے عشق کی بیکس رکھا مجھے	pābandiyoñ ne ishq kī bekas rakhā mujhe
میں سو اسیریوں میں بھی آزاد رہ گیا	maiñ sau asīrīyoñ meñ bhī āzād rah gayā
چشم صنم نے یوں تو بگاڑے ہزار گھر	chashm-e-sanam ne yuuñ to bigāḌe hazār ghar
اک کعبہ چند روز کو آباد رہ گیا	ik ka.aba chand roz ko ābād rah gayā
محشر میں جائے شکوہ کیا شکر یار کا	mahshar meñ jā-e-shikva kiyā shukr yaar kā
جو بھولنا تھا مجھ کو وہی یاد رہ گیا	jo bhūlnā thā mujh ko vahī yaad rah gayā
ان کی تو بن پڑی کہ لگی جان مفت ہاتھ	un kī to ban paḌī ki lagī jaan muft haath
تیری گرہ میں کیا دل ناشاد رہ گیا	terī girah meñ kyā dil-e-nāshād rah gayā
پر نور ہو رہے گا یہ ظلمت کدہ اگر	pur-nūr ho rahegā ye zulmat-kada agar
دل میں بتوں کا شوق خداداد رہ گیا	dil meñ butoñ kā shauq-e-ḳhudā-dād rah gayā
یوں آنکھ ان کی کر کے اشارہ پلٹ گئی	yuuñ aañkh un kī kar ke ishāra palaT ga.ī
گویا کہ لب سے ہو کے کچھ ارشاد رہ گیا	goyā ki lab se ho ke kuchh irshād rah gayā
ناصح کا جی چلا تھا ہماری طرح مگر	nāseh kā jī chalā thā hamārī tarah magar
الفت کی دیکھ دیکھ کے افتاد رہ گیا	ulfat kī dekh dekh ke uftād rah gayā
ہیں تیرے دل میں سب کے ٹھکانے برے بھلے	haiñ tere dil meñ sab ke Thikāne bure bhale
میں خانماں خراب ہی برباد رہ گیا	maiñ ḳhānumāñ-ḳharāb hī barbād rah gayā
وہ دن گئے کہ تھی مرے سینے میں کچھ خراش	vo din ga.e ki thī mire siine meñ kuchh ḳharāsh
اب دل کہاں ہے دل کا نشاں یاد رہ گیا	ab dil kahāñ hai dil kā nishāñ yaad rah gayā
صورت کو تیری دیکھ کے کھنچتی ہے جان خلق	sūrat ko terī dekh ke khiñchtī hai jān-e-ḳhalq
دل اپنا تھام تھام کے بہزاد رہ گیا	dil apnā thaam thaam ke bahzād rah gayā
اے داغؔ دل ہی دل میں گھلے ضبط عشق سے	ai 'dāġh' dil hī dil meñ ghule zabt-e-ishq se
افسوس شوق نالہ و فریاد رہ گیا	afsos shauq-e-nāl-o-fariyād rah gayā
کعبے کی ہے ہوس کبھی کوئے بتاں کی ہے	kaabe kī hai havas kabhī kū-e-butāñ kī hai
مجھ کو خبر نہیں مری مٹی کہاں کی ہے	mujh ko ḳhabar nahīñ mirī miTTī kahāñ kī hai
سن کے مرا فسانہ انہیں لطف آ گیا	sun ke mirā fasāna unheñ lutf aa gayā
سنتا ہوں اب کہ روز طلب قصہ خواں کی ہے	suntā huuñ ab ki roz talab qissa-ḳhvāñ kī hai
پیغام بر کی بات پر آپس میں رنج کیا	paiġhām-bar kī baat par aapas meñ ranj kyā
میری زبان کی ہے نہ تمہاری زباں کی ہے	merī zabān kī hai na tumhārī zabāñ kī hai
کچھ تازگی ہو لذت آزار کے لیے	kuchh tāzgī ho lazzat-e-āzār ke liye
ہر دم مجھے تلاش نئے آسماں کی ہے	har dam mujhe talāsh na.e āsmāñ kī hai
جاں بر بھی ہو گئے ہیں بہت مجھ سے نیم جاں	jāñ-bar bhī ho ga.e haiñ bahut mujh se nīm-jāñ
کیا غم ہے اے طبیب جو پوری وہاں کی ہے	kyā ġham hai ai tabīb jo puurī vahāñ kī hai
حسرت برس رہی ہے ہمارے مزار پر	hasrat baras rahī hai hamāre mazār par
کہتے ہیں سب یہ قبر کسی نوجواں کی ہے	kahte haiñ sab ye qabr kisī naujavāñ kī hai
وقت خرام ناز دکھا دو جدا جدا	vaqt-e-ḳhirām-e-nāz dikhā do judā judā
یہ چال حشر کی یہ روش آسماں کی ہے	ye chaal hashr kī ye ravish āsmāñ kī hai
فرصت کہاں کہ ہم سے کسی وقت تو ملے	fursat kahāñ ki ham se kisī vaqt tū mile
دن غیر کا ہے رات ترے پاسباں کی ہے	din ġhair kā hai raat tire pāsbāñ kī hai
قاصد کی گفتگو سے تسلی ہو کس طرح	qāsid kī guftugū se tasallī ho kis tarah
چھپتی نہیں وہ بات جو تیری زباں کی ہے	chhuptī nahīñ vo baat jo terī zabāñ kī hai
جور رقیب و ظلم فلک کا نہیں خیال	jaur-e-raqīb o zulm-e-falak kā nahīñ ḳhayāl
تشویش ایک خاطر نامہرباں کی ہے	tashvīsh ek ḳhātir-e-nā-mehrbāñ kī hai
سن کر مرا فسانۂ غم اس نے یہ کہا	sun kar mirā fasāna-e-ġham us ne ye kahā
ہو جائے جھوٹ سچ یہی خوبی بیاں کی ہے	ho jaa.e jhuuT sach yahī ḳhūbī bayāñ kī hai
دامن سنبھال باندھ کمر آستیں چڑھا	dāman sambhāl bāñdh kamar āstīñ chaḌhā
خنجر نکال دل میں اگر امتحاں کی ہے	ḳhanjar nikāl dil meñ agar imtihāñ kī hai
ہر ہر نفس میں دل سے نکلنے لگا غبار	har har nafas meñ dil se nikalne lagā ġhubār
کیا جانے گرد راہ یہ کس کارواں کی ہے	kyā jaane gard-e-rāh ye kis kārvāñ kī hai
کیونکہ نہ آتے خلد سے آدم زمین پر	kyūñki na aate ḳhuld se aadam zamīn par
موزوں وہیں وہ خوب ہے جو سنتے جہاں کی ہے	mauzūñ vahīñ vo ḳhuub hai jo sunte jahāñ kī hai
تقدیر سے یہ پوچھ رہا ہوں کہ عشق میں	taqdīr se ye pūchh rahā huuñ ki ishq meñ
تدبیر کوئی بھی ستم ناگہاں کی ہے	tadbīr koī bhī sitam-e-nā-gahāñ kī hai
اردو ہے جس کا نام ہمیں جانتے ہیں داغؔ	urdu hai jis kā naam hamīñ jānte haiñ 'dāġh'
ہندوستاں میں دھوم ہماری زباں کی ہے	hindostāñ meñ dhuum hamārī zabāñ kī hai
عجب اپنا حال ہوتا جو وصال یار ہوتا	ajab apnā haal hotā jo visāl-e-yār hotā
کبھی جان صدقے ہوتی کبھی دل نثار ہوتا	kabhī jaan sadqe hotī kabhī dil nisār hotā
کوئی فتنہ تا قیامت نہ پھر آشکار ہوتا	koī fitna tā-qayāmat na phir āshkār hotā
ترے دل پہ کاش ظالم مجھے اختیار ہوتا	tire dil pe kaash zālim mujhe iḳhtiyār hotā
جو تمہاری طرح تم سے کوئی جھوٹے وعدے کرتا	jo tumhārī tarah tum se koī jhūTe va.ade kartā
تمہیں منصفی سے کہہ دو تمہیں اعتبار ہوتا	tumhīñ munsifī se kah do tumheñ e'tibār hotā
غم عشق میں مزا تھا جو اسے سمجھ کے کھاتے	ġham-e-ishq meñ mazā thā jo use samajh ke khāte
یہ وہ زہر ہے کہ آخر مے خوش گوار ہوتا	ye vo zahr hai ki āḳhir mai-e-ḳhush-gavār hotā
یہ مزہ تھا دل لگی کا کہ برابر آگ لگتی	ye maza thā dil-lagī kā ki barābar aag lagtī
نہ تجھے قرار ہوتا نہ مجھے قرار ہوتا	na tujhe qarār hotā na mujhe qarār hotā
نہ مزا ہے دشمنی میں نہ ہے لطف دوستی میں	na mazā hai dushmanī meñ na hai lutf dostī meñ
کوئی غیر غیر ہوتا کوئی یار یار ہوتا	koī ġhair ġhair hotā koī yaar yaar hotā
ترے وعدے پر ستم گر ابھی اور صبر کرتے	tire va.ade par sitamgar abhī aur sabr karte
اگر اپنی زندگی کا ہمیں اعتبار ہوتا	agar apnī zindagī kā hameñ e'tibār hotā
یہ وہ درد دل نہیں ہے کہ ہو چارہ ساز کوئی	ye vo dard-e-dil nahīñ hai ki ho chārasāz koī
اگر ایک بار مٹتا تو ہزار بار ہوتا	agar ek baar miTtā to hazār baar hotā
گئے ہوش تیرے زاہد جو وہ چشم مست دیکھی	ga.e hosh tere zāhid jo vo chashm-e-mast dekhī
مجھے کیا الٹ نہ دیتے جو نہ بادہ خوار ہوتا	mujhe kyā ulaT na dete jo na bāda-ḳhvār hotā
مجھے مانتے سب ایسا کہ عدو بھی سجدے کرتے	mujhe mānte sab aisā ki adū bhī sajde karte
در یار کعبہ بنتا جو مرا مزار ہوتا	dar-e-yār ka.aba bantā jo mirā mazār hotā
تمہیں ناز ہو نہ کیونکر کہ لیا ہے داغؔ کا دل	tumheñ naaz ho na kyūñkar ki liyā hai 'dāġh' kā dil
یہ رقم نہ ہاتھ لگتی نہ یہ افتخار ہوتا	ye raqam na haath lagtī na ye iftiḳhār hotā
جو ہو سکتا ہے اس سے وہ کسی سے ہو نہیں سکتا	jo ho saktā hai us se vo kisī se ho nahīñ saktā
مگر دیکھو تو پھر کچھ آدمی سے ہو نہیں سکتا	magar dekho to phir kuchh aadmī se ho nahīñ saktā
محبت میں کرے کیا کچھ کسی سے ہو نہیں سکتا	mohabbat meñ kare kyā kuchh kisī se ho nahīñ saktā
مرا مرنا بھی تو میری خوشی سے ہو نہیں سکتا	mirā marnā bhī to merī ḳhushī se ho nahīñ saktā
الگ کرنا رقیبوں کا الٰہی تجھ کو آساں ہے	alag karnā raqīboñ kā ilāhī tujh ko āsāñ hai
مجھے مشکل کہ میری بیکسی سے ہو نہیں سکتا	mujhe mushkil ki merī bekasī se ho nahīñ saktā
کیا ہے وعدۂ فردا انہوں نے دیکھیے کیا ہو	kiyā hai vāda-e-fardā unhoñ ne dekhiye kyā ho
یہاں صبر و تحمل آج ہی سے ہو نہیں سکتا	yahāñ sabr o tahammul aaj hī se ho nahīñ saktā
یہ مشتاق شہادت کس جگہ جائیں کسے ڈھونڈیں	ye mushtāq-e-shahādat kis jagah jaa.eñ kise DhūñDeñ
کہ تیرا کام قاتل جب تجھی سے ہو نہیں سکتا	ki terā kaam qātil jab tujhī se ho nahīñ saktā
لگا کر تیغ قصہ پاک کیجئے دادخواہوں کا	lagā kar teġh qissa paak kījiye dād-ḳhvāhoñ kā
کسی کا فیصلہ کر منصفی سے ہو نہیں سکتا	kisī kā faisla kar munsifī se ho nahīñ saktā
مرا دشمن بظاہر چار دن کو دوست ہے تیرا	mirā dushman ba-zāhir chaar din ko dost hai terā
کسی کا ہو رہے یہ ہر کسی سے ہو نہیں سکتا	kisī kā ho rahe ye har kisī se ho nahīñ saktā
پرسش کہو گے کیا وہاں جب یاں یہ صورت ہے	pursish kahoge kyā vahāñ jab yaañ ye sūrat hai
ادا اک حرف وعدہ نازکی سے ہو نہیں سکتا	adā ik harf-e-vāda nāzukī se ho nahīñ saktā
نہ کہئے گو کہ حال دل مگر رنگ آشنا ہیں ہم	na kahiye go ki hāl-e-dil magar rañg-āshnā haiñ ham
یہ ظاہر آپ کی کیا خامشی سے ہو نہیں سکتا	ye zāhir aap kī kyā ḳhāmushī se ho nahīñ saktā
کیا جو ہم نے ظالم کیا کرے گا غیر منہ کیا ہے	kiyā jo ham ne zālim kyā karegā ġhair muñh kyā hai
کرے تو صبر ایسا آدمی سے ہو نہیں سکتا	kare to sabr aisā aadmī se ho nahīñ saktā
چمن میں ناز بلبل نے کیا جو اپنی نالے پر	chaman meñ naaz bulbul ne kiyā jo apnī naale par
چٹک کر غنچہ بولا کیا کسی سے ہو نہیں سکتا	chaTak kar ġhuncha bolā kyā kisī se ho nahīñ saktā
نہیں گر تجھ پہ قابو دل ہے پر کچھ زور ہو اپنا	nahīñ gar tujh pe qaabū dil hai par kuchh zor ho apnā
کروں کیا یہ بھی تو نا طاقتی سے ہو نہیں سکتا	karūñ kyā ye bhī to nā-tāqatī se ho nahīñ saktā
نہ رونا ہے طریقے کا نہ ہنسنا ہے سلیقے کا	na ronā hai tarīqe kā na hañsnā hai salīqe kā
پریشانی میں کوئی کام جی سے ہو نہیں سکتا	pareshānī meñ koī kaam jī se ho nahīñ saktā
ہوا ہوں اس قدر محجوب عرض مدعا کر کے	huā huuñ is qadar mahjūb arz-e-mudda.ā kar ke
کہ اب تو عذر بھی شرمندگی سے ہو نہیں سکتا	ki ab to uzr bhī sharmindagī se ho nahīñ saktā
غضب میں جان ہے کیا کیجے بدلہ رنج فرقت کا	ġhazab meñ jaan hai kyā kiije badla rañj-e-furqat kā
بدی سے کر نہیں سکتے خوشی سے ہو نہیں سکتا	badī se kar nahīñ sakte ḳhushī se ho nahīñ saktā
مزا جو اضطراب شوق سے عاشق کو ہے حاصل	mazā jo iztirāb-e-shauq se āshiq ko hai hāsil
وہ تسلیم و رضا و بندگی سے ہو نہیں سکتا	vo taslīm o razā o bandagī se ho nahīñ saktā
خدا جب دوست ہے اے داغؔ کیا دشمن سے اندیشہ	ḳhudā jab dost hai ai 'dāġh' kyā dushman se andesha
ہمارا کچھ کسی کی دشمنی سے ہو نہیں سکتا	hamārā kuchh kisī kī dushmanī se ho nahīñ saktā
دل کو کیا ہو گیا خدا جانے	dil ko kyā ho gayā ḳhudā jaane
کیوں ہے ایسا اداس کیا جانے	kyuuñ hai aisā udaas kyā jaane
اپنے غم میں بھی اس کو صرفہ ہے	apne ġham meñ bhī us ko sarfa hai
نہ کھلا جانے وہ نہ کھا جانے	na khilā jaane vo na khā jaane
اس تجاہل کا کیا ٹھکانا ہے	is tajāhul kā kyā Thikānā hai
جان کر جو نہ مدعا جانے	jaan kar jo na mudda.ā jaane
کہہ دیا میں نے راز دل اپنا	kah diyā maiñ ne rāz-e-dil apnā
اس کو تم جانو یا خدا جانے	us ko tum jaano yā ḳhudā jaane
کیا غرض کیوں ادھر توجہ ہو	kyā ġharaz kyuuñ idhar tavajjoh ho
حال دل آپ کی بلا جانے	hāl-e-dil aap kī balā jaane
جانتے جانتے ہی جانے گا	jānte jānte hī jānegā
مجھ میں کیا ہے ابھی وہ کیا جانے	mujh meñ kyā hai abhī vo kyā jaane
کیا ہم اس بد گماں سے بات کریں	kyā ham us bad-gumāñ se baat kareñ
جو ستائش کو بھی گلہ جانے	jo satā.ish ko bhī gila jaane
تم نہ پاؤ گے سادہ دل مجھ سا	tum na pāoge sāda-dil mujh sā
جو تغافل کو بھی حیا جانے	jo taġhāful ko bhī hayā jaane
ہے عبث جرم عشق پر الزام	hai abas jurm-e-ishq par ilzām
جب خطاوار بھی خطا جانے	jab ḳhatā-vār bhī ḳhatā jaane
نہیں کوتاہ دامن امید	nahīñ kotāh dāman-e-ummīd
آگے اب دست نارسا جانے	aage ab dast-e-nā-rasā jaane
جو ہو اچھا ہزار اچھوں کا	jo ho achchhā hazār achchhoñ kā
واعظ اس بت کو تو برا جانے	vaa.iz us but ko tū burā jaane
کی مری قدر مثل شاہ دکن	kī mirī qadr misl-e-shāh-e-dakan
کسی نواب نے نہ راجا نے	kisī navvāb ne na raajā ne
اس سے اٹھے گی کیا مصیبت عشق	us se uTThegī kyā musībat-e-ishq
ابتدا کو جو انتہا جانے	ibtidā ko jo intihā jaane
داغؔ سے کہہ دو اب نہ گھبراؤ	'dāġh' se kah do ab na ghabrāo
کام اپنا بتا ہوا جانے	kaam apnā batā huā jaane
غیر کو منہ لگا کے دیکھ لیا	ġhair ko muñh lagā ke dekh liyā
جھوٹ سچ آزما کے دیکھ لیا	jhuuT sach aazmā ke dekh liyā
ان کے گھر داغؔ جا کے دیکھ لیا	un ke ghar 'dāġh' jā ke dekh liyā
دل کے کہنے میں آ کے دیکھ لیا	dil ke kahne meñ aa ke dekh liyā
کتنی فرحت فزا تھی بوئے وفا	kitnī farhat-fazā thī bū-e-vafā
اس نے دل کو جلا کے دیکھ لیا	us ne dil ko jalā ke dekh liyā
کبھی غش میں رہا شب وعدہ	kabhī ġhash meñ rahā shab-e-va.ada
کبھی گردن اٹھا کے دیکھ لیا	kabhī gardan uThā ke dekh liyā
جنس دل ہے یہ وہ نہیں سودا	jins-e-dil hai ye vo nahīñ saudā
ہر جگہ سے منگا کے دیکھ لیا	har jagah se mañgā ke dekh liyā
لوگ کہتے ہیں چپ لگی ہے تجھے	log kahte haiñ chup lagī hai tujhe
حال دل بھی سنا کے دیکھ لیا	hāl-e-dil bhī sunā ke dekh liyā
جاؤ بھی کیا کرو گے مہر و وفا	jaao bhī kyā karoge mehr-o-vafā
بارہا آزما کے دیکھ لیا	bār-hā aazmā ke dekh liyā
زخم دل میں نہیں ہے قطرۂ خوں	zaḳhm-e-dil meñ nahīñ hai qatra-e-ḳhūñ
خوب ہم نے دکھا کے دیکھ لیا	ḳhuub ham ne dikhā ke dekh liyā
ادھر آئینہ ہے ادھر دل ہے	idhar ā.īna hai udhar dil hai
جس کو چاہا اٹھا کے دیکھ لیا	jis ko chāhā uThā ke dekh liyā
ان کو خلوت سرا میں بے پردہ	un ko ḳhalvat-sarā meñ be-parda
صاف میدان پا کے دیکھ لیا	saaf maidān pā ke dekh liyā
اس نے صبح شب وصال مجھے	us ne sub.h-e-shab-e-visāl mujhe
جاتے جاتے بھی آ کے دیکھ لیا	jaate jaate bhī aa ke dekh liyā
تم کو ہے وصل غیر سے انکار	tum ko hai vasl-e-ġhair se inkār
اور جو ہم نے آ کے دیکھ لیا	aur jo ham ne aa ke dekh liyā
داغؔ نے خوب عاشقی کا مزا	'dāġh' ne ḳhuub āshiqī kā mazā
جل کے دیکھا جلا کے دیکھ لیا	jal ke dekhā jalā ke dekh liyā
فلک دیتا ہے جن کو عیش ان کو غم بھی ہوتے ہیں	falak detā hai jin ko aish un ko ġham bhī hote haiñ
جہاں بجتے ہیں نقارے وہیں ماتم بھی ہوتے ہیں	jahāñ bajte haiñ naqqāre vahīñ mātam bhī hote haiñ
گلے شکوے کہاں تک ہوں گے آدھی رات تو گزری	gile shikve kahāñ tak hoñge aadhī raat to guzrī
پریشاں تم بھی ہوتے ہو پریشاں ہم بھی ہوتے ہیں	pareshāñ tum bhī hote ho pareshāñ ham bhī hote haiñ
جو رکھے چارہ گر کافور دونی آگ لگ جائے	jo rakkhe chārāgar kāfūr duunī aag lag jaa.e
کہیں یہ زخم دل شرمندہ مرہم بھی ہوتے ہیں	kahīñ ye zaḳhm-e-dil sharminda-e-marham bhī hote haiñ
وہ آنکھیں سامری فن ہیں وہ لب عیسیٰ نفس دیکھو	vo āñkheñ sāmrī-fan haiñ vo lab īsā-nafas dekho
مجھی پر سحر ہوتے ہیں مجھی پر دم بھی ہوتے ہیں	mujhī par sehr hote haiñ mujhī par dam bhī hote haiñ
زمانہ دوستی پر ان حسینوں کی نہ اترائے	zamāna dostī par in hasīnoñ kī na itrā.e
یہ عالم دوست اکثر دشمن عالم بھی ہوتے ہیں	ye ālam-dost aksar dushman-e-ālam bhī hote haiñ
بظاہر رہنما ہیں اور دل میں بدگمانی ہے	ba-zāhir rahnumā haiñ aur dil meñ bad-gumānī hai
ترے کوچے میں جو جاتا ہے آگے ہم بھی ہوتے ہیں	tire kūche meñ jo jaatā hai aage ham bhī hote haiñ
ہمارے آنسوؤں کی آبداری اور ہی کچھ ہے	hamāre āñsuoñ kī ābdārī aur hī kuchh hai
کہ یوں ہونے کو روشن گوہر شبنم بھی ہوتے ہیں	ki yuuñ hone ko raushan gauhar-e-shabnam bhī hote haiñ
خدا کے گھر میں کیا ہے کام زاہد بادہ خواروں کا	ḳhudā ke ghar meñ kyā hai kaam zāhid bāda-ḳhvāroñ kā
جنہیں ملتی نہیں وہ تشنۂ زمزم بھی ہوتے ہیں	jinheñ miltī nahīñ vo tishna-e-zamzam bhī hote haiñ
ہمارے ساتھ ہی پیدا ہوا ہے عشق اے ناصح	hamāre saath hī paidā huā hai ishq ai nāseh
جدائی کس طرح سے ہو جدا توام بھی ہوتے ہیں	judā.ī kis tarah se ho judā tavām bhī hote haiñ
نہیں گھٹتی شب فرقت بھی اکثر ہم نے دیکھا ہے	nahīñ ghaTtī shab-e-furqat bhī aksar ham ne dekhā hai
جو بڑھ جاتے ہیں حد سے وہ ہی گھٹ کر کم بھی ہوتے ہیں	jo baḌh jaate haiñ had se vo hī ghaT kar kam bhī hote haiñ
بچاؤں پیرہن کیا چارہ گر میں دست وحشت سے	bachā.ūñ pairahan kyā chārāgar maiñ dast-e-vahshat se
کہیں ایسے گریباں دامن مریم بھی ہوتے ہیں	kahīñ aise garebāñ dāman-e-maryam bhī hote haiñ
طبیعت کی کجی ہرگز مٹائے سے نہیں مٹتی	tabī.at kī kajī hargiz miTā.e se nahīñ miTtī
کبھی سیدھے تمہارے گیسوئے پر خم بھی ہوتے ہیں	kabhī sīdhe tumhāre gesu-e-pur-ḳham bhī hote haiñ
جو کہتا ہوں کہ مرتا ہوں تو فرماتے ہیں مر جاؤ	jo kahtā huuñ ki martā huuñ to farmāte haiñ mar jaao
جو غش آتا ہے تو مجھ پر ہزاروں دم بھی ہوتے ہیں	jo ġhash aatā hai to mujh par hazāroñ dam bhī hote haiñ
کسی کا وعدۂ دیدار تو اے داغؔ برحق ہے	kisī kā vāda-e-dīdār to ai 'dāġh' bar-haq hai
مگر یہ دیکھیے دل شاد اس دن ہم بھی ہوتے ہیں	magar ye dekhiye dil-shād us din ham bhī hote haiñ
رنج کی جب گفتگو ہونے لگی	ranj kī jab guftugū hone lagī
آپ سے تم تم سے تو ہونے لگی	aap se tum tum se tū hone lagī
چاہیئے پیغام بر دونوں طرف	chāhiye paiġhām-bar donoñ taraf
لطف کیا جب دو بہ دو ہونے لگی	lutf kyā jab dū-ba-dū hone lagī
میری رسوائی کی نوبت آ گئی	merī rusvā.ī kī naubat aa ga.ī
ان کی شہرت کو بہ کو ہونے لگی	un kī shohrat kū-ba-kū hone lagī
ہے تری تصویر کتنی بے حجاب	hai tirī tasvīr kitnī be-hijāb
ہر کسی کے رو بہ رو ہونے لگی	har kisī ke rū-ba-rū hone lagī
غیر کے ہوتے بھلا اے شام وصل	ġhair ke hote bhalā ai shām-e-vasl
کیوں ہمارے رو بہ رو ہونے لگی	kyuuñ hamāre rū-ba-rū hone lagī
نا امیدی بڑھ گئی ہے اس قدر	nā-ummīdī baḌh ga.ī hai is qadar
آرزو کی آرزو ہونے لگی	aarzū kī aarzū hone lagī
اب کے مل کر دیکھیے کیا رنگ ہو	ab ke mil kar dekhiye kyā rañg ho
پھر ہماری جستجو ہونے لگی	phir hamārī justujū hone lagī
داغؔ اترائے ہوئے پھرتے ہیں آج	'dāġh' itrā.e hue phirte haiñ aaj
شاید ان کی آبرو ہونے لگی	shāyad un kī aabrū hone lagī
آپ کا اعتبار کون کرے	aap kā e'tibār kaun kare
روز کا انتظار کون کرے	roz kā intizār kaun kare
ذکر مہر و وفا تو ہم کرتے	zikr-e-mehr-o-vafā to ham karte
پر تمہیں شرمسار کون کرے	par tumheñ sharmsār kaun kare
ہو جو اس چشم مست سے بے خود	ho jo us chashm-e-mast se be-ḳhud
پھر اسے ہوشیار کون کرے	phir use hoshiyār kaun kare
تم تو ہو جان اک زمانے کی	tum to ho jaan ik zamāne kī
جان تم پر نثار کون کرے	jaan tum par nisār kaun kare
آفت روزگار جب تم ہو	āfat-e-rozgār jab tum ho
شکوۂ روزگار کون کرے	shikva-e-rozgār kaun kare
اپنی تسبیح رہنے دے زاہد	apnī tasbīh rahne de zāhid
دانہ دانہ شمار کون کرے	daana daana shumār kaun kare
ہجر میں زہر کھا کے مر جاؤں	hijr meñ zahr khā ke mar jā.ūñ
موت کا انتظار کون کرے	maut kā intizār kaun kare
آنکھ ہے ترک زلف ہے صیاد	aañkh hai tark-e-zulf hai sayyād
دیکھیں دل کا شکار کون کرے	dekheñ dil kā shikār kaun kare
وعدہ کرتے نہیں یہ کہتے ہیں	va.ada karte nahīñ ye kahte haiñ
تجھ کو امیدوار کون کرے	tujh ko ummīd-vār kaun kare
داغؔ کی شکل دیکھ کر بولے	'dāġh' kī shakl dekh kar bole
ایسی صورت کو پیار کون کرے	aisī sūrat ko pyaar kaun kare
اب وہ یہ کہہ رہے ہیں مری مان جائیے	ab vo ye kah rahe haiñ mirī maan jā.iye
اللہ تیری شان کے قربان جائیے	allāh terī shaan ke qurbān jā.iye
بگڑے ہوئے مزاج کو پہچان جائیے	bigḌe hue mizāj ko pahchān jā.iye
سیدھی طرح نہ مانئے گا مان جائیے	sīdhī tarah na māniyegā maan jā.iye
کس کا ہے خوف روکنے والا ہی کون ہے	kis kā hai ḳhauf rokne vaalā hī kaun hai
ہر روز کیوں نہ جائیے مہمان جائیے	har roz kyuuñ na jā.iye mehmān jā.iye
محفل میں کس نے آپ کو دل میں چھپا لیا	mahfil meñ kis ne aap ko dil meñ chhupā liyā
اتنوں میں کون چور ہے پہچان جائیے	itnoñ meñ kaun chor hai pahchān jā.iye
ہیں تیوری میں بل تو نگاہیں پھری ہوئی	haiñ tevrī meñ bal to nigāheñ phirī huī
جاتے ہیں ایسے آنے سے اوسان جائیے	jaate haiñ aise aane se ausān jā.iye
دو مشکلیں ہیں ایک جتانے میں شوق کے	do mushkileñ haiñ ek jatāne meñ shauq ke
پہلے تو جان جائیے پھر مان جائیے	pahle to jaan jā.iye phir maan jā.iye
انسان کو ہے خانۂ ہستی میں لطف کیا	insān ko hai ḳhāna-e-hastī meñ lutf kyā
مہمان آئیے تو پشیمان جائیے	mehmān aa.iye to pashemān jā.iye
گو وعدۂ وصال ہو جھوٹا مزہ تو ہے	go vāda-e-visāl ho jhūTā maza to hai
کیوں کر نہ ایسے جھوٹ کے قربان جائیے	kyuuñ kar na aise jhuuT ke qurbān jā.iye
رہ جائے بعد وصل بھی چیٹک لگی ہوئی	rah jaa.e ba.ad-e-vasl bhī cheTak lagī huī
کچھ رکھئے کچھ نکال کے ارمان جائیے	kuchh rakhiye kuchh nikāl ke armān jā.iye
اچھی کہی کہ غیر کے گھر تک ذرا چلو	achchhī kahī ki ġhair ke ghar tak zarā chalo
میں آپ کا نہیں ہوں نگہبان جائیے	maiñ aap kā nahīñ huuñ nigahbān jā.iye
آئے ہیں آپ غیر کے گھر سے کھڑے کھڑے	aa.e haiñ aap ġhair ke ghar se khaḌe khaḌe
یہ اور کو جتایئے احسان، جائیے	ye aur ko jatā.iye ehsān, jā.iye
دونوں سے امتحان وفا پر یہ کہہ دیا	donoñ se imtihān-e-vafā par ye kah diyā
منوائیے رقیب کو یا مان جائیے	manvā.iye raqīb ko yā maan jā.iye
کیا بدگمانیاں ہیں انہیں مجھ کو حکم ہے	kyā bad-gumāniyāñ haiñ unheñ mujh ko hukm hai
گھر میں خدا کے بھی تو نہ مہمان جائیے	ghar meñ ḳhudā ke bhī to na mehmān jā.iye
کیا فرض ہے کہ سب مری باتیں قبول ہیں	kyā farz hai ki sab mirī bāteñ qubūl haiñ
سن سن کے کچھ نہ مانئے کچھ مان جائیے	sun sun ke kuchh na māniye kuchh maan jā.iye
سودائیان زلف میں کچھ تو لٹک بھی ہو	saudā.iyān-e-zulf meñ kuchh to laTak bhī ho
جنت میں جائیے تو پریشان جائیے	jannat meñ jā.iye to pareshān jā.iye
دل کو جو دیکھ لو تو یہی پیار سے کہو	dil ko jo dekh lo to yahī pyaar se kaho
قربان جائیے ترے قربان جائیے	qurbān jā.iye tire qurbān jā.iye
دل کو جو دیکھ لو تو یہی پیار سے کہو	dil ko jo dekh lo to yahī pyaar se kaho
قربان جائیے ترے قربان جائیے	qurbān jā.iye tire qurbān jā.iye
جانے نہ دوں گا آپ کو بے فیصلہ ہوئے	jaane na dūñgā aap ko be-faisla hue
دل کے مقدمے کو ابھی چھان جائیے	dil ke muqaddame ko abhī chhān jā.iye
یہ تو بجا کہ آپ کو دنیا سے کیا غرض	ye to bajā ki aap ko duniyā se kyā ġharaz
جاتی ہے جس کی جان اسے جان جائیے	jaatī hai jis kī jaan use jaan jā.iye
غصے میں ہاتھ سے یہ نشانی نہ گر پڑے	ġhusse meñ haath se ye nishānī na gir paḌe
دامن میں لے کے میرا گریبان جائیے	dāman meñ le ke merā garebān jā.iye
یہ مختصر جواب ملا عرض وصل پر	ye muḳhtasar javāb milā arz-e-vasl par
دل مانتا نہیں کہ تری مان جائیے	dil māntā nahīñ ki tirī maan jā.iye
وہ آزمودہ کار تو ہے گر ولی نہیں	vo āzmūda-kār to hai gar valī nahīñ
جو کچھ بتائے داغؔ اسے مان جائیے	jo kuchh batā.e 'dāġh' use maan jā.iye
ان کے اک جاں نثار ہم بھی ہیں	un ke ik jāñ-nisār ham bhī haiñ
ہیں جہاں سو ہزار ہم بھی ہیں	haiñ jahāñ sau hazār ham bhī haiñ
تم بھی بے چین ہم بھی ہیں بے چین	tum bhī bechain ham bhī haiñ bechain
تم بھی ہو بے قرار ہم بھی ہیں	tum bhī ho be-qarār ham bhī haiñ
اے فلک کہہ تو کیا ارادہ ہے	ai falak kah to kyā irāda hai
عیش کے خواست گار ہم بھی ہیں	aish ke ḳhvāst-gār ham bhī haiñ
کھینچ لائے گا جذب دل ان کو	khīñch lā.egā jazb-e-dil un ko
ہمہ تن انتظار ہم بھی ہیں	hama tan intizār ham bhī haiñ
بزم دشمن میں لے چلا ہے دل	bazm-e-dushman meñ le chalā hai dil
کیسے بے اختیار ہم بھی ہیں	kaise be-iḳhtiyār ham bhī haiñ
شہر خالی کئے دکاں کیسی	shahr ḳhālī kiye dukāñ kaisī
ایک ہی بادہ خوار ہم بھی ہیں	ek hī bāda-ḳhvār ham bhī haiñ
شرم سمجھے ترے تغافل کو	sharm samjhe tire taġhāful ko
واہ کیا ہوشیار ہم بھی ہیں	vaah kyā hoshiyār ham bhī haiñ
ہاتھ ہم سے ملاؤ اے موسیٰ	haath ham se milāo ai muusā
عاشق روئے یار ہم بھی ہیں	āshiq-e-rū-e-yār ham bhī haiñ
خواہش بادۂ طہور نہیں	ḳhvāhish-e-bāda-e-tuhūr nahīñ
کیسے پرہیزگار ہم بھی ہیں	kaise parhez-gār ham bhī haiñ
تم اگر اپنی گوں کے ہو معشوق	tum agar apnī guuñ ke ho ma.ashūq
اپنے مطلب کے یار ہم بھی ہیں	apne matlab ke yaar ham bhī haiñ
جس نے چاہا پھنسا لیا ہم کو	jis ne chāhā phañsā liyā ham ko
دلبروں کے شکار ہم بھی ہیں	dilbaroñ ke shikār ham bhī haiñ
آئی مے خانے سے یہ کس کی صدا	aa.ī mai-ḳhāne se ye kis kī sadā
لاؤ یاروں کے یار ہم بھی ہیں	laao yāroñ ke yaar ham bhī haiñ
لے ہی تو لے گی دل نگاہ تری	le hī to legī dil nigāh tirī
ہر طرح ہوشیار ہم بھی ہیں	har tarah hoshiyār ham bhī haiñ
ادھر آ کر بھی فاتحہ پڑھ لو	idhar aa kar bhī fātiha paḌh lo
آج زیر مزار ہم بھی ہیں	aaj zer-e-mazār ham bhī haiñ
غیر کا حال پوچھئے ہم سے	ġhair kā haal pūchhiye ham se
اس کے جلسے کے یار ہم بھی ہیں	us ke jalse ke yaar ham bhī haiñ
کون سا دل ہے جس میں داغؔ نہیں	kaun sā dil hai jis meñ 'dāġh' nahīñ
عشق میں یادگار ہم بھی ہیں	ishq meñ yādgār ham bhī haiñ
عذر ان کی زبان سے نکلا	uzr un kī zabān se niklā
تیر گویا کمان سے نکلا	tiir goyā kamān se niklā
وہ چھلاوا اس آن سے نکلا	vo chhalāvā is aan se niklā
الاماں ہر زبان سے نکلا	al-amāñ har zabān se niklā
خار حسرت بیان سے نکلا	ḳhār-e-hasrat bayān se niklā
دل کا کانٹا زبان سے نکلا	dil kā kāñTā zabān se niklā
فتنہ گر کیا مکان سے نکلا	fitna-gar kyā makān se niklā
آسماں آسمان سے نکلا	āsmāñ āsmān se niklā
آ گیا غش نگاہ دیکھتے ہی	aa gayā ġhash nigāh dekhte hī
مدعا کب زبان سے نکلا	mudda.ā kab zabān se niklā
کھا گئے تھے وفا کا دھوکا ہم	khā ga.e the vafā kā dhokā ham
جھوٹ سچ امتحان سے نکلا	jhuuT sach imtihān se niklā
دل میں رہنے نہ دوں ترا شکوہ	dil meñ rahne na duuñ tirā shikva
دل میں آیا زبان سے نکلا	dil meñ aayā zabān se niklā
وہم آتے ہیں دیکھیے کیا ہو	vahm aate haiñ dekhiye kyā ho
وہ اکیلا مکان سے نکلا	vo akelā makān se niklā
تم برستے رہے سر محفل	tum baraste rahe sar-e-mahfil
کچھ بھی میری زبان سے نکلا	kuchh bhī merī zabān se niklā
سچ تو یہ ہے معاملہ دل کا	sach to ye hai mo.āmla dil kā
باہر اپنے گمان سے نکلا	bāhar apne gumān se niklā
اس کو آیت حدیث کیا سمجھیں	us ko aayat hadīs kyā samjheñ
جو تمہاری زبان سے نکلا	jo tumhārī zabān se niklā
پڑ گیا جو زباں سے تیری حرف	paḌ gayā jo zabāñ se terī harf
پھر نہ اپنے مکان سے نکلا	phir na apne makān se niklā
دیکھ کر روئے یار صل علیٰ	dekh kar rū-e-yār salle-alā
بے تحاشا زبان سے نکلا	be-tahāshā zabān se niklā
لو قیامت اب آئی وہ کافر	lo qayāmat ab aa.ī vo kāfir
بن بنا کر مکان سے نکلا	ban-banā kar makān se niklā
مر گئے ہم مگر ترا ارمان	mar ga.e ham magar tirā armān
دل سے نکلا نہ جان سے نکلا	dil se niklā na jaan se niklā
رہرو راہ عشق تھے لاکھوں	rāh-rav-e-rāh-e-ishq the lākhoñ
آگے میں کاروان سے نکلا	aage maiñ kārvān se niklā
سمجھو پتھر کی تم لکیر اسے	samjho patthar kī tum lakīr use
جو ہماری زبان سے نکلا	jo hamārī zabān se niklā
بزم سے تم کو لے کے جائیں گے	bazm se tum ko le ke jā.eñge
کام کب پھول پان سے نکلا	kaam kab phūl-pān se niklā
کیا مروت ہے ناوک دل دوز	kyā muravvat hai nāvak-e-dil-doz
پہلے ہرگز نہ جان سے نکلا	pahle hargiz na jaan se niklā
تیرے دیوانوں کا بھی لشکر آج	tere dīvānoñ kā bhī lashkar aaj
کس تجمل سے شان سے نکلا	kis tajammul se shaan se niklā
مڑ کے دیکھا تو میں نے کب دیکھا	muḌ ke dekhā to maiñ ne kab dekhā
دور جب پاسبان سے نکلا	duur jab pāsbān se niklā
وہ ہلے لب تمہارے وعدے پر	vo hile lab tumhāre vaade par
وہ تمہاری زبان سے نکلا	vo tumhārī zabān se niklā
اس کی بانکی ادا نے جب مارا	us kī bāñkī adā ne jab maarā
دم مرا آن تان سے نکلا	dam mirā aan taan se niklā
میرے آنسو کی اس نے کی تعریف	mere aañsū kī us ne kī tārīf
خوب موتی یہ کان سے نکلا	ḳhuub motī ye kaan se niklā
ہم کھڑے تم سے باتیں کرتے تھے	ham khaḌe tum se bāteñ karte the
غیر کیوں درمیان سے نکلا	ġhair kyuuñ darmiyān se niklā
ذکر اہل وفا کا جب آیا	zikr ahl-e-vafā kā jab aayā
داغؔ ان کی زبان سے نکلا	'dāġh' un kī zabān se niklā
صاف کب امتحان لیتے ہیں	saaf kab imtihān lete haiñ
وہ تو دم دے کے جان لیتے ہیں	vo to dam de ke jaan lete haiñ
یوں ہے منظور خانہ ویرانی	yuuñ hai manzūr ḳhāna-vīrānī
مول میرا مکان لیتے ہیں	mol merā makān lete haiñ
تم تغافل کرو رقیبوں سے	tum taġhāful karo raqīboñ se
جاننے والے جان لیتے ہیں	jānñe vaale jaan lete haiñ
پھر نہ آنا اگر کوئی بھیجے	phir na aanā agar koī bheje
نامہ بر سے زبان لیتے ہیں	nāma-bar se zabān lete haiñ
اب بھی گر پڑ کے ضعف سے نالے	ab bhī gir paḌ ke zof se naale
ساتواں آسمان لیتے ہیں	sātvāñ āsmān lete haiñ
تیرے خنجر سے بھی تو اے قاتل	tere ḳhanjar se bhī to ai qātil
نوک کی نوجوان لیتے ہیں	nok kī nau-javān lete haiñ
اپنے بسمل کا سر ہے زانو پر	apne bismil kā sar hai zaanū par
کس محبت سے جان لیتے ہیں	kis mohabbat se jaan lete haiñ
یہ سنا ہے مرے لیے تلوار	ye sunā hai mire liye talvār
اک مرے مہربان لیتے ہیں	ik mire mehrbān lete haiñ
یہ نہ کہہ ہم سے تیرے منہ میں خاک	ye na kah ham se tere muñh meñ ḳhaak
اس میں تیری زبان لیتے ہیں	is meñ terī zabān lete haiñ
کون جاتا ہے اس گلی میں جسے	kaun jaatā hai us galī meñ jise
دور سے پاسبان لیتے ہیں	duur se pāsbān lete haiñ
منزل شوق طے نہیں ہوتی	manzil-e-shauq tai nahīñ hotī
ٹھیکیاں ناتوان لیتے ہیں	Thekiyāñ nā-tavān lete haiñ
کر گزرتے ہیں ہو بری کہ بھلی	kar guzarte haiñ ho burī ki bhalī
دل میں جو کچھ وہ ٹھان لیتے ہیں	dil meñ jo kuchh vo Thaan lete haiñ
وہ جھگڑتے ہیں جب رقیبوں سے	vo jhagaḌte haiñ jab raqīboñ se
بیچ میں مجھ کو سان لیتے ہیں	biich meñ mujh ko saan lete haiñ
ضد ہر اک بات پر نہیں اچھی	zid har ik baat par nahīñ achchhī
دوست کی دوست مان لیتے ہیں	dost kī dost maan lete haiñ
مستعد ہو کے یہ کہو تو سہی	musta.id ho ke ye kaho to sahī
آئیے امتحان لیتے ہیں	aa.iye imtihān lete haiñ
داغؔ بھی ہے عجیب سحر بیاں	'dāġh' bhī hai ajiib sehr-bayāñ
بات جس کی وہ مان لیتے ہیں	baat jis kī vo maan lete haiñ
کہتے ہیں جس کو حور وہ انساں تمہیں تو ہو	kahte haiñ jis ko huur vo insāñ tumhīñ to ho
جاتی ہے جس پہ جان مری جاں تمہیں تو ہو	jaatī hai jis pe jaan mirī jaañ tumhīñ to ho
مطلب کی کہہ رہے ہیں وہ دانا ہمیں تو ہیں	matlab kī kah rahe haiñ vo daanā hamīñ to haiñ
مطلب کی پوچھتے ہو وہ ناداں تمہیں تو ہو	matlab kī pūchhte ho vo nādāñ tumhīñ to ho
آتا ہے بعد ظلم تمہیں کو تو رحم بھی	aatā hai bād-e-zulm tumhīñ ko to rahm bhī
اپنے کیے سے دل میں پشیماں تمہیں تو ہو	apne kiye se dil meñ pashemāñ tumhīñ to ho
پچھتاؤ گے بہت مرے دل کو اجاڑ کر	pachhtāoge bahut mire dil ko ujaaḌ kar
اس گھر میں اور کون ہے مہماں تمہیں تو ہو	is ghar meñ aur kaun hai mehmāñ tumhīñ to ho
اک روز رنگ لائیں گی یہ مہربانیاں	ik roz rañg lā.eñgī ye mehrbāniyāñ
ہم جانتے تھے جان کے خواہاں تمہیں تو ہو	ham jānte the jaan ke ḳhvāhāñ tumhīñ to ho
دل دار و دل فریب دل آزار و دل ستاں	dildār o dil-fareb dil-āzār o dil-sitāñ
لاکھوں میں ہم کہیں گے کہ ہاں ہاں تمہیں تو ہو	lākhoñ meñ ham kaheñge ki haañ haañ tumhīñ to ho
کرتے ہو داغؔ دور سے بت خانے کو سلام	karte ho 'dāġh' duur se but-ḳhāne ko salām
اپنی طرح کے ایک مسلماں تمہیں تو ہو	apnī tarah ke ek musalmāñ tumhīñ to ho
ناروا کہئے ناسزا کہئے	nā-ravā kahiye nā-sazā kahiye
کہئے کہئے مجھے برا کہئے	kahiye kahiye mujhe burā kahiye
تجھ کو بد عہد و بے وفا کہئے	tujh ko bad-ahd o bevafā kahiye
ایسے جھوٹے کو اور کیا کہئے	aise jhūTe ko aur kyā kahiye
درد دل کا نہ کہئے یا کہئے	dard dil kā na kahiye yā kahiye
جب وہ پوچھے مزاج کیا کہئے	jab vo pūchhe mizāj kyā kahiye
پھر نہ رکئے جو مدعا کہئے	phir na rukiye jo mudda.ā kahiye
ایک کے بعد دوسرا کہئے	ek ke ba.ad dūsrā kahiye
آپ اب میرا منہ نہ کھلوائیں	aap ab merā muñh na khulvā.eñ
یہ نہ کہئے کہ مدعا کہئے	ye na kahiye ki mudda.ā kahiye
وہ مجھے قتل کر کے کہتے ہیں	vo mujhe qatl kar ke kahte haiñ
مانتا ہی نہ تھا یہ کیا کہئے	māntā hī na thā ye kyā kahiye
دل میں رکھنے کی بات ہے غم عشق	dil meñ rakhne kī baat hai ġham-e-ishq
اس کو ہرگز نہ برملا کہئے	is ko hargiz na barmalā kahiye
تجھ کو اچھا کہا ہے کس کس نے	tujh ko achchhā kahā hai kis kis ne
کہنے والوں کو اور کیا کہئے	kahne vāloñ ko aur kyā kahiye
وہ بھی سن لیں گے یہ کبھی نہ کبھی	vo bhī sun leñge ye kabhī na kabhī
حال دل سب سے جا بجا کہئے	hāl-e-dil sab se jā-ba-jā kahiye
مجھ کو کہئے برا نہ غیر کے ساتھ	mujh ko kahiye burā na ġhair ke saath
جو ہو کہنا جدا جدا کہئے	jo ho kahnā judā judā kahiye
انتہا عشق کی خدا جانے	intihā ishq kī ḳhudā jaane
دم آخر کو ابتدا کہئے	dam-e-āḳhir ko ibtidā kahiye
میرے مطلب سے کیا غرض مطلب	mere matlab se kyā ġharaz matlab
آپ اپنا تو مدعا کہئے	aap apnā to mudda.ā kahiye
ایسی کشتی کا ڈوبنا اچھا	aisī kashtī kā Dūbnā achchhā
کہ جو دشمن کو ناخدا کہئے	ki jo dushman ko nāḳhudā kahiye
صبر فرقت میں آ ہی جاتا ہے	sabr furqat meñ aa hī jaatā hai
پر اسے دیر آشنا کہئے	par use der-āshnā kahiye
آ گئی آپ کو مسیحائی	aa ga.ī aap ko masīhā.ī
مرنے والوں کو مرحبا کہئے	marne vāloñ ko marhabā kahiye
آپ کا خیر خواہ میرے سوا	aap kā ḳhair-ḳhvāh mere sivā
ہے کوئی اور دوسرا کہئے	hai koī aur dūsrā kahiye
ہاتھ رکھ کر وہ اپنے کانوں پر	haath rakh kar vo apne kānoñ par
مجھ سے کہتے ہیں ماجرا کہئے	mujh se kahte haiñ mājrā kahiye
ہوش جاتے رہے رقیبوں کے	hosh jaate rahe raqīboñ ke
داغؔ کو اور با وفا کہئے	'dāġh' ko aur bā-vafā kahiye
بات میری کبھی سنی ہی نہیں	baat merī kabhī sunī hī nahīñ
جانتے وہ بری بھلی ہی نہیں	jānte vo burī bhalī hī nahīñ
دل لگی ان کی دل لگی ہی نہیں	dil-lagī un kī dil-lagī hī nahīñ
رنج بھی ہے فقط ہنسی ہی نہیں	ranj bhī hai faqat hañsī hī nahīñ
لطف مے تجھ سے کیا کہوں زاہد	lutf-e-mai tujh se kyā kahūñ zāhid
ہائے کم بخت تو نے پی ہی نہیں	haa.e kam-baḳht tū ne pī hī nahīñ
اڑ گئی یوں وفا زمانے سے	uḌ ga.ī yuuñ vafā zamāne se
کبھی گویا کسی میں تھی ہی نہیں	kabhī goyā kisī meñ thī hī nahīñ
جان کیا دوں کہ جانتا ہوں میں	jaan kyā duuñ ki jāntā huuñ maiñ
تم نے یہ چیز لے کے دی ہی نہیں	tum ne ye chiiz le ke dī hī nahīñ
ہم تو دشمن کو دوست کر لیتے	ham to dushman ko dost kar lete
پر کریں کیا تری خوشی ہی نہیں	par kareñ kyā tirī ḳhushī hī nahīñ
ہم تری آرزو پہ جیتے ہیں	ham tirī aarzū pe jiite haiñ
یہ نہیں ہے تو زندگی ہی نہیں	ye nahīñ hai to zindagī hī nahīñ
دل لگی دل لگی نہیں ناصح	dil-lagī dil-lagī nahīñ nāseh
تیرے دل کو ابھی لگی ہی نہیں	tere dil ko abhī lagī hī nahīñ
داغؔ کیوں تم کو بے وفا کہتا	'dāġh' kyuuñ tum ko bevafā kahtā
وہ شکایت کا آدمی ہی نہیں	vo shikāyat kā aadmī hī nahīñ
تماشائے دیر و حرم دیکھتے ہیں	tamāshā-e-dair-o-haram dekhte haiñ
تجھے ہر بہانے سے ہم دیکھتے ہیں	tujhe har bahāne se ham dekhte haiñ
ہماری طرف اب وہ کم دیکھتے ہیں	hamārī taraf ab vo kam dekhte haiñ
وہ نظریں نہیں جن کو ہم دیکھتے ہیں	vo nazreñ nahīñ jin ko ham dekhte haiñ
زمانے کے کیا کیا ستم دیکھتے ہیں	zamāne ke kyā kyā sitam dekhte haiñ
ہمیں جانتے ہیں جو ہم دیکھتے ہیں	hamīñ jānte haiñ jo ham dekhte haiñ
پھرے بت کدے سے تو اے اہل کعبہ	phire but-kade se to ai ahl-e-ka.aba
پھر آ کر تمہارے قدم دیکھتے ہیں	phir aa kar tumhāre qadam dekhte haiñ
ہمیں چشم بینا دکھاتی ہے سب کچھ	hameñ chashm-e-bīnā dikhātī hai sab kuchh
وہ اندھے ہیں جو جام جم دیکھتے ہیں	vo andhe haiñ jo jām-e-jam dekhte haiñ
نہ ایمائے خواہش نہ اظہار مطلب	na īmā-e-ḳhvāhish na iz.hār-e-matlab
مرے منہ کو اہل کرم دیکھتے ہیں	mire muñh ko ahl-e-karam dekhte haiñ
کبھی توڑتے ہیں وہ خنجر کو اپنے	kabhī toḌte haiñ vo ḳhanjar ko apne
کبھی نبض بسمل میں دم دیکھتے ہیں	kabhī nabz-e-bismil meñ dam dekhte haiñ
غنیمت ہے چشم تغافل بھی ان کی	ġhanīmat hai chashm-e-taġhāful bhī un kī
بہت دیکھتے ہیں جو کم دیکھتے ہیں	bahut dekhte haiñ jo kam dekhte haiñ
غرض کیا کہ سمجھیں مرے خط کا مضموں	ġharaz kyā ki samjheñ mire ḳhat kā mazmūñ
وہ عنوان و طرز رقم دیکھتے ہیں	vo unvān o tarz-e-raqam dekhte haiñ
سلامت رہے دل برا ہے کہ اچھا	salāmat rahe dil burā hai ki achchhā
ہزاروں میں یہ ایک دم دیکھتے ہیں	hazāroñ meñ ye ek dam dekhte haiñ
رہا کون محفل میں اب آنے والا	rahā kaun mahfil meñ ab aane vaalā
وہ چاروں طرف دم بدم دیکھتے ہیں	vo chāroñ taraf dam-ba-dam dekhte haiñ
ادھر شرم حائل ادھر خوف مانع	udhar sharm haa.il idhar ḳhauf maane
نہ وہ دیکھتے ہیں نہ ہم دیکھتے ہیں	na vo dekhte haiñ na ham dekhte haiñ
انہیں کیوں نہ ہو دل ربائی سے نفرت	unheñ kyuuñ na ho dilrubā.ī se nafrat
کہ ہر دل میں وہ غم الم دیکھتے ہیں	ki har dil meñ vo ġham alam dekhte haiñ
نگہباں سے بھی کیا ہوئی بد گمانی	nigahbāñ se bhī kyā huī bad-gumānī
اب اس کو ترے ساتھ کم دیکھتے ہیں	ab us ko tire saath kam dekhte haiñ
ہمیں داغؔ کیا کم ہے یہ سرفرازی	hameñ 'dāġh' kyā kam hai ye sarfarāzī
کہ شاہ دکن کے قدم دیکھتے ہیں	ki shāh-e-dakan ke qadam dekhte haiñ
لے چلا جان مری روٹھ کے جانا تیرا	le chalā jaan mirī ruuTh ke jaanā terā
ایسے آنے سے تو بہتر تھا نہ آنا تیرا	aise aane se to behtar thā na aanā terā
اپنے دل کو بھی بتاؤں نہ ٹھکانا تیرا	apne dil ko bhī batā.ūñ na Thikānā terā
سب نے جانا جو پتا ایک نے جانا تیرا	sab ne jaanā jo patā ek ne jaanā terā
تو جو اے زلف پریشان رہا کرتی ہے	tū jo ai zulf pareshān rahā kartī hai
کس کے اجڑے ہوئے دل میں ہے ٹھکانا تیرا	kis ke ujḌe hue dil meñ hai Thikānā terā
آرزو ہی نہ رہی صبح وطن کی مجھ کو	aarzū hī na rahī sub.h-e-vatan kī mujh ko
شام غربت ہے عجب وقت سہانا تیرا	shām-e-ġhurbat hai ajab vaqt suhānā terā
یہ سمجھ کر تجھے اے موت لگا رکھا ہے	ye samajh kar tujhe ai maut lagā rakkhā hai
کام آتا ہے برے وقت میں آنا تیرا	kaam aatā hai bure vaqt meñ aanā terā
اے دل شیفتہ میں آگ لگانے والے	ai dil-e-shefta meñ aag lagāne vaale
رنگ لایا ہے یہ لاکھے کا جمانا تیرا	rañg laayā hai ye lākhe kā jamānā terā
تو خدا تو نہیں اے ناصح ناداں میرا	tū ḳhudā to nahīñ ai nāseh-e-nādāñ merā
کیا خطا کی جو کہا میں نے نہ مانا تیرا	kyā ḳhatā kī jo kahā maiñ ne na maanā terā
رنج کیا وصل عدو کا جو تعلق ہی نہیں	ranj kyā vasl-e-adū kā jo ta.alluq hī nahīñ
مجھ کو واللہ ہنساتا ہے رلانا تیرا	mujh ko vallāh hañsātā hai rulānā terā
کعبہ و دیر میں یا چشم و دل عاشق میں	ka.aba o dair meñ yā chashm-o-dil-e-āshiq meñ
انہیں دو چار گھروں میں ہے ٹھکانا تیرا	inhīñ do-chār gharoñ meñ hai Thikānā terā
ترک عادت سے مجھے نیند نہیں آنے کی	tark-e-ādat se mujhe niind nahīñ aane kī
کہیں نیچا نہ ہو اے گور سرہانا تیرا	kahīñ nīchā na ho ai gor sirhānā terā
میں جو کہتا ہوں اٹھائے ہیں بہت رنج فراق	maiñ jo kahtā huuñ uThā.e haiñ bahut ranj-e-firāq
وہ یہ کہتے ہیں بڑا دل ہے توانا تیرا	vo ye kahte haiñ baḌā dil hai tavānā terā
بزم دشمن سے تجھے کون اٹھا سکتا ہے	bazm-e-dushman se tujhe kaun uThā saktā hai
اک قیامت کا اٹھانا ہے اٹھانا تیرا	ik qayāmat kā uThānā hai uThānā terā
اپنی آنکھوں میں ابھی کوند گئی بجلی سی	apnī āñkhoñ meñ abhī kauñd ga.ī bijlī sī
ہم نہ سمجھے کہ یہ آنا ہے کہ جانا تیرا	ham na samjhe ki ye aanā hai ki jaanā terā
یوں تو کیا آئے گا تو فرط نزاکت سے یہاں	yuuñ to kyā aa.egā tū fart-e-nazākat se yahāñ
سخت دشوار ہے دھوکے میں بھی آنا تیرا	saḳht dushvār hai dhoke meñ bhī aanā terā
داغؔ کو یوں وہ مٹاتے ہیں یہ فرماتے ہیں	'dāġh' ko yuuñ vo miTāte haiñ ye farmāte haiñ
تو بدل ڈال ہوا نام پرانا تیرا	tū badal Daal huā naam purānā terā
ہم مسافر یوں ہی مصروف سفر جائیں گے	ham musāfir yūñhī masrūf-e-safar jā.eñge
بے نشاں ہو گئے جب شہر تو گھر جائیں گے	be-nishāñ ho ga.e jab shahr to ghar jā.eñge
کس قدر ہوگا یہاں مہر و وفا کا ماتم	kis qadar hogā yahāñ mehr-o-vafā kā mātam
ہم تری یاد سے جس روز اتر جائیں گے	ham tirī yaad se jis roz utar jā.eñge
جوہری بند کئے جاتے ہیں بازار سخن	jauharī band kiye jaate haiñ bāzār-e-suḳhan
ہم کسے بیچنے الماس و گہر جائیں گے	ham kise bechne almās-o-guhar jā.eñge
نعمت زیست کا یہ قرض چکے گا کیسے	nemat-e-zīst kā ye qarz chukegā kaise
لاکھ گھبرا کے یہ کہتے رہیں مر جائیں گے	laakh ghabrā ke ye kahte raheñ mar jā.eñge
شاید اپنا بھی کوئی بیت حدی خواں بن کر	shāyad apnā bhī koī bait hudī-ḳhvāñ ban kar
ساتھ جائے گا مرے یار جدھر جائیں گے	saath jā.egā mire yaar jidhar jā.eñge
فیضؔ آتے ہیں رہ عشق میں جو سخت مقام	'faiz' aate haiñ rah-e-ishq meñ jo saḳht maqām
آنے والوں سے کہو ہم تو گزر جائیں گے	aane vāloñ se kaho ham to guzar jā.eñge
ہر حقیقت مجاز ہو جائے	har haqīqat majāz ho jaa.e
کافروں کی نماز ہو جائے	kāfiroñ kī namāz ho jaa.e
دل رہین نیاز ہو جائے	dil rahīn-e-niyāz ho jaa.e
بیکسی کارساز ہو جائے	bekasī kārsāz ho jaa.e
منت چارہ ساز کون کرے	minnat-e-chāra-sāz kaun kare
درد جب جاں نواز ہو جائے	dard jab jāñ-navāz ho jaa.e
عشق دل میں رہے تو رسوا ہو	ishq dil meñ rahe to rusvā ho
لب پہ آئے تو راز ہو جائے	lab pe aa.e to raaz ho jaa.e
لطف کا انتظار کرتا ہوں	lutf kā intizār kartā huuñ
جور تا حد ناز ہو جائے	jaur tā hadd-e-nāz ho jaa.e
عمر بے سود کٹ رہی ہے فیضؔ	umr be-sūd kaT rahī hai 'faiz'
کاش افشائے راز ہو جائے	kaash ifshā-e-rāz ho jaa.e
ترے غم کو جاں کی تلاش تھی ترے جاں نثار چلے گئے	tire ġham ko jaañ kī talāsh thī tire jāñ-nisār chale ga.e
تری رہ میں کرتے تھے سر طلب سر رہ گزار چلے گئے	tirī rah meñ karte the sar talab sar-e-rahguzār chale ga.e
تری کج ادائی سے ہار کے شب انتظار چلی گئی	tirī kaj-adā.ī se haar ke shab-e-intizār chalī ga.ī
مرے ضبط حال سے روٹھ کر مرے غم گسار چلے گئے	mire zabt-e-hāl se ruuTh kar mire ġham-gusār chale ga.e
نہ سوال وصل نہ عرض غم نہ حکایتیں نہ شکایتیں	na savāl-e-vasl na arz-e-ġham na hikāyateñ na shikāyateñ
ترے عہد میں دل زار کے سبھی اختیار چلے گئے	tire ahd meñ dil-e-zār ke sabhī iḳhtiyār chale ga.e
یہ ہمیں تھے جن کے لباس پر سر رہ سیاہی لکھی گئی	ye hamīñ the jin ke libās par sar-e-rah siyāhī likhī ga.ī
یہی داغ تھے جو سجا کے ہم سر بزم یار چلے گئے	yahī daaġh the jo sajā ke ham sar-e-bazm-e-yār chale ga.e
نہ رہا جنون رخ وفا یہ رسن یہ دار کرو گے کیا	na rahā junūn-e-ruḳh-e-vafā ye rasan ye daar karoge kyā
جنہیں جرم عشق پہ ناز تھا وہ گناہ گار چلے گئے	jinheñ jurm-e-ishq pe naaz thā vo gunāhgār chale ga.e
شیخ صاحب سے رسم و راہ نہ کی	shaiḳh sāhab se rasm-o-rāh na kī
شکر ہے زندگی تباہ نہ کی	shukr hai zindagī tabāh na kī
تجھ کو دیکھا تو سیر چشم ہوئے	tujh ko dekhā to ser-chashm hue
تجھ کو چاہا تو اور چاہ نہ کی	tujh ko chāhā to aur chaah na kī
تیرے دست ستم کا عجز نہیں	tere dast-e-sitam kā ijz nahīñ
دل ہی کافر تھا جس نے آہ نہ کی	dil hī kāfir thā jis ne aah na kī
تھے شب ہجر کام اور بہت	the shab-e-hijr kaam aur bahut
ہم نے فکر دل تباہ نہ کی	ham ne fikr-e-dil-e-tabāh na kī
کون قاتل بچا ہے شہر میں فیضؔ	kaun qātil bachā hai shahr meñ 'faiz'
جس سے یاروں نے رسم و راہ نہ کی	jis se yāroñ ne rasm-o-rāh na kī
دل میں اب یوں ترے بھولے ہوئے غم آتے ہیں	dil meñ ab yuuñ tire bhūle hue ġham aate haiñ
جیسے بچھڑے ہوئے کعبہ میں صنم آتے ہیں	jaise bichhḌe hue kaabe meñ sanam aate haiñ
ایک اک کر کے ہوئے جاتے ہیں تارے روشن	ek ik kar ke hue jaate haiñ taare raushan
میری منزل کی طرف تیرے قدم آتے ہیں	merī manzil kī taraf tere qadam aate haiñ
رقص مے تیز کرو ساز کی لے تیز کرو	raqs-e-mai tez karo saaz kī lai tez karo
سوئے مے خانہ سفیران حرم آتے ہیں	sū-e-mai-ḳhāna safīrān-e-haram aate haiñ
کچھ ہمیں کو نہیں احسان اٹھانے کا دماغ	kuchh hamīñ ko nahīñ ehsān uThāne kā dimāġh
وہ تو جب آتے ہیں مائل بہ کرم آتے ہیں	vo to jab aate haiñ mā.il-ba-karam aate haiñ
اور کچھ دیر نہ گزرے شب فرقت سے کہو	aur kuchh der na guzre shab-e-furqat se kaho
دل بھی کم دکھتا ہے وہ یاد بھی کم آتے ہیں	dil bhī kam dukhtā hai vo yaad bhī kam aate haiñ
دربار میں اب سطوت شاہی کی علامت	darbār meñ ab satvat-e-shāhī kī alāmat
درباں کا عصا ہے کہ مصنف کا قلم ہے	darbāñ kā asā hai ki musannif kā qalam hai
آوارہ ہے پھر کوہ ندا پر جو بشارت	āvāra hai phir koh-e-nidā par jo bashārat
تمہید مسرت ہے کہ طول شب غم ہے	tamhīd-e-masarrat hai ki tūl-e-shab-e-ġham hai
جس دھجی کو گلیوں میں لیے پھرتے ہیں طفلاں	jis dhajjī ko galiyoñ meñ liye phirte haiñ tiflāñ
یہ میرا گریباں ہے کہ لشکر کا علم ہے	ye merā garebāñ hai ki lashkar kā alam hai
جس نور سے ہے شہر کی دیوار درخشاں	jis nuur se hai shahr kī dīvār daraḳhshāñ
یہ خون شہیداں ہے کہ زر خانۂ جم ہے	ye ḳhūn-e-shahīdāñ hai ki zar-ḳhāna-e-jam hai
حلقہ کیے بیٹھے رہو اک شمع کو یارو	halqa kiye baiThe raho ik sham.a ko yaaro
کچھ روشنی باقی تو ہے ہر چند کہ کم ہے	kuchh raushnī baaqī to hai har-chand ki kam hai
ہمیں سے اپنی نوا ہم کلام ہوتی رہی	hamīñ se apnī navā ham-kalām hotī rahī
یہ تیغ اپنے لہو میں نیام ہوتی رہی	ye teġh apne lahū meñ niyām hotī rahī
مقابل صف اعدا جسے کیا آغاز	muqābil-e-saf-e-a.adā jise kiyā āġhāz
وہ جنگ اپنے ہی دل میں تمام ہوتی رہی	vo jañg apne hī dil meñ tamām hotī rahī
کوئی مسیحا نہ ایفائے عہد کو پہنچا	koī masīhā na īfā-e-ahd ko pahuñchā
بہت تلاش پس قتل عام ہوتی رہی	bahut talāsh pas-e-qatl-e-ām hotī rahī
یہ برہمن کا کرم وہ عطائے شیخ حرم	ye barhaman kā karam vo atā-e-shaiḳh-e-haram
کبھی حیات کبھی مے حرام ہوتی رہی	kabhī hayāt kabhī mai harām hotī rahī
جو کچھ بھی بن نہ پڑا فیضؔ لٹ کے یاروں سے	jo kuchh bhī ban na paḌā 'faiz' luT ke yāroñ se
تو رہزنوں سے دعا و سلام ہوتی رہی	to rahzanoñ se duā-o-salām hotī rahī
تمہاری یاد کے جب زخم بھرنے لگتے ہیں	tumhārī yaad ke jab zaḳhm bharne lagte haiñ
کسی بہانے تمہیں یاد کرنے لگتے ہیں	kisī bahāne tumheñ yaad karne lagte haiñ
حدیث یار کے عنواں نکھرنے لگتے ہیں	hadīs-e-yār ke unvāñ nikharne lagte haiñ
تو ہر حریم میں گیسو سنورنے لگتے ہیں	to har harīm meñ gesū sañvarne lagte haiñ
ہر اجنبی ہمیں محرم دکھائی دیتا ہے	har ajnabī hameñ mahram dikhā.ī detā hai
جو اب بھی تیری گلی سے گزرنے لگتے ہیں	jo ab bhī terī galī se guzarne lagte haiñ
صبا سے کرتے ہیں غربت نصیب ذکر وطن	sabā se karte haiñ ġhurbat-nasīb zikr-e-vatan
تو چشم صبح میں آنسو ابھرنے لگتے ہیں	to chashm-e-sub.h meñ aañsū ubharne lagte haiñ
وہ جب بھی کرتے ہیں اس نطق و لب کی بخیہ گری	vo jab bhī karte haiñ is nutq o lab kī baḳhiya-garī
فضا میں اور بھی نغمے بکھرنے لگتے ہیں	fazā meñ aur bhī naġhme bikharne lagte haiñ
در قفس پہ اندھیرے کی مہر لگتی ہے	dar-e-qafas pe añdhere kī mohr lagtī hai
تو فیضؔ دل میں ستارے اترنے لگتے ہیں	to 'faiz' dil meñ sitāre utarne lagte haiñ
کب ٹھہرے گا درد اے دل کب رات بسر ہوگی	kab Thahregā dard ai dil kab raat basar hogī
سنتے تھے وہ آئیں گے سنتے تھے سحر ہوگی	sunte the vo ā.eñge sunte the sahar hogī
کب جان لہو ہوگی کب اشک گہر ہوگا	kab jaan lahū hogī kab ashk guhar hogā
کس دن تری شنوائی اے دیدۂ تر ہوگی	kis din tirī shunvā.ī ai dīda-e-tar hogī
کب مہکے گی فصل گل کب بہکے گا مے خانہ	kab mahkegī fasl-e-gul kab bahkegā mai-ḳhāna
کب صبح سخن ہوگی کب شام نظر ہوگی	kab sub.h-e-suḳhan hogī kab shām-e-nazar hogī
واعظ ہے نہ زاہد ہے ناصح ہے نہ قاتل ہے	vaa.iz hai na zāhid hai nāseh hai na qātil hai
اب شہر میں یاروں کی کس طرح بسر ہوگی	ab shahr meñ yāroñ kī kis tarah basar hogī
کب تک ابھی رہ دیکھیں اے قامت جانانہ	kab tak abhī rah dekheñ ai qāmat-e-jānāna
کب حشر معین ہے تجھ کو تو خبر ہوگی	kab hashr muayyan hai tujh ko to ḳhabar hogī
ہم پر تمہاری چاہ کا الزام ہی تو ہے	ham par tumhārī chaah kā ilzām hī to hai
دشنام تو نہیں ہے یہ اکرام ہی تو ہے	dushnām to nahīñ hai ye ikrām hī to hai
کرتے ہیں جس پہ طعن کوئی جرم تو نہیں	karte haiñ jis pe ta.an koī jurm to nahīñ
شوق فضول و الفت ناکام ہی تو ہے	shauq-e-fuzūl o ulfat-e-nākām hī to hai
دل مدعی کے حرف ملامت سے شاد ہے	dil mudda.ī ke harf-e-malāmat se shaad hai
اے جان جاں یہ حرف ترا نام ہی تو ہے	ai jān-e-jāñ ye harf tirā naam hī to hai
دل ناامید تو نہیں ناکام ہی تو ہے	dil nā-umīd to nahīñ nākām hī to hai
لمبی ہے غم کی شام مگر شام ہی تو ہے	lambī hai ġham kī shaam magar shaam hī to hai
دست فلک میں گردش تقدیر تو نہیں	dast-e-falak meñ gardish-e-taqdīr to nahīñ
دست فلک میں گردش ایام ہی تو ہے	dast-e-falak meñ gardish-e-ayyām hī to hai
آخر تو ایک روز کرے گی نظر وفا	āḳhir to ek roz karegī nazar vafā
وہ یار خوش خصال سر بام ہی تو ہے	vo yār-e-ḳhush-ḳhisāl sar-e-bām hī to hai
بھیگی ہے رات فیضؔ غزل ابتدا کرو	bhīgī hai raat 'faiz' ġhazal ibtidā karo
وقت سرود درد کا ہنگام ہی تو ہے	vaqt-e-sarod dard kā hañgām hī to hai
بات بس سے نکل چلی ہے	baat bas se nikal chalī hai
دل کی حالت سنبھل چلی ہے	dil kī hālat sambhal chalī hai
اب جنوں حد سے بڑھ چلا ہے	ab junūñ had se baḌh chalā hai
اب طبیعت بہل چلی ہے	ab tabī.at bahal chalī hai
اشک خوناب ہو چلے ہیں	ashk ḳhūnāb ho chale haiñ
غم کی رنگت بدل چلی ہے	ġham kī rañgat badal chalī hai
یا یوں ہی بجھ رہی ہیں شمعیں	yā yūñhī bujh rahī haiñ sham.eñ
یا شب ہجر ٹل چلی ہے	yā shab-e-hijr Tal chalī hai
لاکھ پیغام ہو گئے ہیں	laakh paiġhām ho ga.e haiñ
جب صبا ایک پل چلی ہے	jab sabā ek pal chalī hai
جاؤ اب سو رہو ستارو	jaao ab so raho sitāro
درد کی رات ڈھل چلی ہے	dard kī raat Dhal chalī hai
گلوں میں رنگ بھرے باد نوبہار چلے	guloñ meñ rañg bhare bād-e-nau-bahār chale
چلے بھی آؤ کہ گلشن کا کاروبار چلے	chale bhī aao ki gulshan kā kārobār chale
قفس اداس ہے یارو صبا سے کچھ تو کہو	qafas udaas hai yaaro sabā se kuchh to kaho
کہیں تو بہر خدا آج ذکر یار چلے	kahīñ to bahr-e-ḳhudā aaj zikr-e-yār chale
کبھی تو صبح ترے کنج لب سے ہو آغاز	kabhī to sub.h tire kunj-e-lab se ho āġhāz
کبھی تو شب سر کاکل سے مشکبار چلے	kabhī to shab sar-e-kākul se mushk-bār chale
بڑا ہے درد کا رشتہ یہ دل غریب سہی	baḌā hai dard kā rishta ye dil ġharīb sahī
تمہارے نام پہ آئیں گے غم گسار چلے	tumhāre naam pe ā.eñge ġham-gusār chale
جو ہم پہ گزری سو گزری مگر شب ہجراں	jo ham pe guzrī so guzrī magar shab-e-hijrāñ
ہمارے اشک تری عاقبت سنوار چلے	hamāre ashk tirī āqibat sañvār chale
حضور یار ہوئی دفتر جنوں کی طلب	huzūr-e-yār huī daftar-e-junūñ kī talab
گرہ میں لے کے گریباں کا تار تار چلے	girah meñ le ke garebāñ kā taar taar chale
مقام فیضؔ کوئی راہ میں جچا ہی نہیں	maqām 'faiz' koī raah meñ jachā hī nahīñ
جو کوئے یار سے نکلے تو سوئے دار چلے	jo kū-e-yār se nikle to sū-e-dār chale
راز الفت چھپا کے دیکھ لیا	rāz-e-ulfat chhupā ke dekh liyā
دل بہت کچھ جلا کے دیکھ لیا	dil bahut kuchh jalā ke dekh liyā
اور کیا دیکھنے کو باقی ہے	aur kyā dekhne ko baaqī hai
آپ سے دل لگا کے دیکھ لیا	aap se dil lagā ke dekh liyā
وہ مرے ہو کے بھی مرے نہ ہوئے	vo mire ho ke bhī mire na hue
ان کو اپنا بنا کے دیکھ لیا	un ko apnā banā ke dekh liyā
آج ان کی نظر میں کچھ ہم نے	aaj un kī nazar meñ kuchh ham ne
سب کی نظریں بچا کے دیکھ لیا	sab kī nazreñ bachā ke dekh liyā
فیضؔ تکمیل غم بھی ہو نہ سکی	'faiz' takmīl-e-ġham bhī ho na sakī
عشق کو آزما کے دیکھ لیا	ishq ko aazmā ke dekh liyā
کچھ پہلے ان آنکھوں آگے کیا کیا نہ نظارا گزرے تھا	kuchh pahle in āñkhoñ aage kyā kyā na nazārā guzre thā
کیا روشن ہو جاتی تھی گلی جب یار ہمارا گزرے تھا	kyā raushan ho jaatī thī galī jab yaar hamārā guzre thā
تھے کتنے اچھے لوگ کہ جن کو اپنے غم سے فرصت تھی	the kitne achchhe log ki jin ko apne ġham se fursat thī
سب پوچھیں تھے احوال جو کوئی درد کا مارا گزرے تھا	sab pūchheñ the ahvāl jo koī dard kā maarā guzre thā
اب کے خزاں ایسی ٹھہری وہ سارے زمانے بھول گئے	ab ke ḳhizāñ aisī Thahrī vo saare zamāne bhuul ga.e
جب موسم گل ہر پھیرے میں آ آ کے دوبارا گزرے تھا	jab mausam-e-gul har phere meñ aa aa ke dobārā guzre thā
تھی یاروں کی بہتات تو ہم اغیار سے بھی بیزار نہ تھے	thī yāroñ kī bohtāt to ham aġhyār se bhī bezār na the
جب مل بیٹھے تو دشمن کا بھی ساتھ گوارا گزرے تھا	jab mil baiThe to dushman kā bhī saath gavārā guzre thā
اب تو ہاتھ سجھائی نہ دیوے لیکن اب سے پہلے تو	ab to haath sujhā.ī na deve lekin ab se pahle to
آنکھ اٹھتے ہی ایک نظر میں عالم سارا گزرے تھا	aañkh uThte hī ek nazar meñ aalam saarā guzre thā
چشم میگوں ذرا ادھر کر دے	chashm-e-maigūñ zarā idhar kar de
دست قدرت کو بے اثر کر دے	dast-e-qudrat ko be-asar kar de
تیز ہے آج درد دل ساقی	tez hai aaj dard-e-dil saaqī
تلخی مے کو تیز تر کر دے	talḳhi-e-mai ko tez-tar kar de
جوش وحشت ہے تشنہ کام ابھی	josh-e-vahshat hai tishna-kām abhī
چاک دامن کو تا جگر کر دے	chāk-e-dāman ko tā jigar kar de
میری قسمت سے کھیلنے والے	merī qismat se khelne vaale
مجھ کو قسمت سے بے خبر کر دے	mujh ko qismat se be-ḳhabar kar de
لٹ رہی ہے مری متاع نیاز	luT rahī hai mirī matā-e-niyāz
کاش وہ اس طرف نظر کر دے	kaash vo is taraf nazar kar de
فیضؔ تکمیل آرزو معلوم	'faiz' takmīl-e-ārzū mālūm
ہو سکے تو یوں ہی بسر کر دے	ho sake to yūñhī basar kar de
اب وہی حرف جنوں سب کی زباں ٹھہری ہے	ab vahī harf-e-junūñ sab kī zabāñ Thahrī hai
جو بھی چل نکلی ہے وہ بات کہاں ٹھہری ہے	jo bhī chal niklī hai vo baat kahāñ Thahrī hai
آج تک شیخ کے اکرام میں جو شے تھی حرام	aaj tak shaiḳh ke ikrām meñ jo shai thī harām
اب وہی دشمن دیں راحت جاں ٹھہری ہے	ab vahī dushman-e-dīñ rāhat-e-jāñ Thahrī hai
ہے خبر گرم کہ پھرتا ہے گریزاں ناصح	hai ḳhabar garm ki phirtā hai gurezāñ nāseh
گفتگو آج سر کوئے بتاں ٹھہری ہے	guftugū aaj sar-e-kū-e-butāñ Thahrī hai
ہے وہی عارض لیلیٰ وہی شیریں کا دہن	hai vahī āriz-e-lailā vahī shīrīñ kā dahan
نگہ شوق گھڑی بھر کو جہاں ٹھہری ہے	nigah-e-shauq ghaḌī bhar ko jahāñ Thahrī hai
وصل کی شب تھی تو کس درجہ سبک گزری تھی	vasl kī shab thī to kis darja subuk guzrī thī
ہجر کی شب ہے تو کیا سخت گراں ٹھہری ہے	hijr kī shab hai to kyā saḳht girāñ Thahrī hai
بکھری اک بار تو ہاتھ آئی ہے کب موج شمیم	bikhrī ik baar to haath aa.ī hai kab mauj-e-shamīm
دل سے نکلی ہے تو کب لب پہ فغاں ٹھہری ہے	dil se niklī hai to kab lab pe fuġhāñ Thahrī hai
دست صیاد بھی عاجز ہے کف گلچیں بھی	dast-e-sayyād bhī aajiz hai kaf-e-gul-chīñ bhī
بوئے گل ٹھہری نہ بلبل کی زباں ٹھہری ہے	bū-e-gul Thahrī na bulbul kī zabāñ Thahrī hai
آتے آتے یوں ہی دم بھر کو رکی ہوگی بہار	aate aate yūñhī dam bhar ko rukī hogī bahār
جاتے جاتے یوں ہی پل بھر کو خزاں ٹھہری ہے	jaate jaate yūñhī pal bhar ko ḳhizāñ Thahrī hai
ہم نے جو طرز فغاں کی ہے قفس میں ایجاد	ham ne jo tarz-e-fuġhāñ kī hai qafas meñ ījād
فیضؔ گلشن میں وہی طرز بیاں ٹھہری ہے	'faiz' gulshan meñ vahī tarz-e-bayāñ Thahrī hai
آج یوں موج در موج غم تھم گیا اس طرح غم زدوں کو قرار آ گیا	aaj yuuñ mauj-dar-mauj ġham tham gayā is tarah ġham-zadoñ ko qarār aa gayā
جیسے خوشبوئے زلف بہار آ گئی جیسے پیغام دیدار یار آ گیا	jaise ḳhush-bū-e-zulf-e-bahār aa ga.ī jaise paiġhām-e-dīdār-e-yār aa gayā
جس کی دید و طلب وہم سمجھے تھے ہم رو بہ رو پھر سر رہ گزار آ گیا	jis kī dīd-o-talab vahm samjhe the ham rū-ba-rū phir sar-e-rahguzār aa gayā
صبح فردا کو پھر دل ترسنے لگا عمر رفتہ ترا اعتبار آ گیا	sub.h-e-fardā ko phir dil tarasne lagā umr-e-rafta tirā e'tibār aa gayā
رت بدلنے لگی رنگ دل دیکھنا رنگ گلشن سے اب حال کھلتا نہیں	rut badalne lagī rañg-e-dil dekhnā rañg-e-gulshan se ab haal khultā nahīñ
زخم چھلکا کوئی یا کوئی گل کھلا اشک امڈے کہ ابر بہار آ گیا	zaḳhm chhalkā koī yā koī gul khilā ashk umDe ki abr-e-bahār aa gayā
خون عشاق سے جام بھرنے لگے دل سلگنے لگے داغ جلنے لگے	ḳhūn-e-ushshāq se jaam bharne lage dil sulagne lage daaġh jalne lage
محفل درد پھر رنگ پر آ گئی پھر شب آرزو پر نکھار آ گیا	mahfil-e-dard phir rañg par aa ga.ī phir shab-e-ārzū par nikhār aa gayā
سرفروشی کے انداز بدلے گئے دعوت قتل پر مقتل شہر میں	sarfaroshī ke andāz badle ga.e dāvat-e-qatl par maqtal-e-shahr meñ
ڈال کر کوئی گردن میں طوق آ گیا لاد کر کوئی کاندھے پہ دار آ گیا	Daal kar koī gardan meñ tauq aa gayā laad kar koī kāñdhe pe daar aa gayā
فیضؔ کیا جانیے یار کس آس پر منتظر ہیں کہ لائے گا کوئی خبر	'faiz' kyā jāniye yaar kis aas par muntazir haiñ ki lā.egā koī ḳhabar
مے کشوں پر ہوا محتسب مہرباں دل فگاروں پہ قاتل کو پیار آ گیا	mai-kashoñ par huā mohtasib mehrbāñ dil-figāroñ pe qātil ko pyaar aa gayā
کچھ محتسبوں کی خلوت میں کچھ واعظ کے گھر جاتی ہے	kuchh mohtasiboñ kī ḳhalvat meñ kuchh vaa.iz ke ghar jaatī hai
ہم بادہ کشوں کے حصے کی اب جام میں کم تر جاتی ہے	ham bāda-kashoñ ke hisse kī ab jaam meñ kam-tar jaatī hai
یوں عرض و طلب سے کم اے دل پتھر دل پانی ہوتے ہیں	yuuñ arz-o-talab se kam ai dil patthar dil paanī hote haiñ
تم لاکھ رضا کی خو ڈالو کب خوئے ستم گر جاتی ہے	tum laakh razā kī ḳhū Daalo kab ḳhū-e-sitamgar jaatī hai
بیداد گروں کی بستی ہے یاں داد کہاں خیرات کہاں	bedād-garoñ kī bastī hai yaañ daad kahāñ ḳhairāt kahāñ
سر پھوڑتی پھرتی ہے ناداں فریاد جو در در جاتی ہے	sar phoḌtī phirtī hai nādāñ fariyād jo dar dar jaatī hai
ہاں جاں کے زیاں کی ہم کو بھی تشویش ہے لیکن کیا کیجے	haañ jaañ ke ziyāñ kī ham ko bhī tashvīsh hai lekin kyā kiije
ہر رہ جو ادھر کو جاتی ہے مقتل سے گزر کر جاتی ہے	har rah jo udhar ko jaatī hai maqtal se guzar kar jaatī hai
اب کوچۂ دلبر کا رہ رو رہزن بھی بنے تو بات بنے	ab kūcha-e-dil-bar kā rah-rau rahzan bhī bane to baat bane
پہرے سے عدو ٹلتے ہی نہیں اور رات برابر جاتی ہے	pahre se adū Talte hī nahīñ aur raat barābar jaatī hai
ہم اہل قفس تنہا بھی نہیں ہر روز نسیم صبح وطن	ham ahl-e-qafas tanhā bhī nahīñ har roz nasīm-e-sub.h-e-vatan
یادوں سے معطر آتی ہے اشکوں سے منور جاتی ہے	yādoñ se mo.attar aatī hai ashkoñ se munavvar jaatī hai
عشق منت کش قرار نہیں	ishq minnat-e-kash-e-qarār nahīñ
حسن مجبور انتظار نہیں	husn majbūr-e-intizār nahīñ
تیری رنجش کی انتہا معلوم	terī ranjish kī intihā ma.alūm
حسرتوں کا مری شمار نہیں	hasratoñ kā mirī shumār nahīñ
اپنی نظریں بکھیر دے ساقی	apnī nazreñ bikher de saaqī
مے بہ اندازۂ خمار نہیں	mai ba-andāza-e-ḳhumār nahīñ
زیر لب ہے ابھی تبسم دوست	zer-e-lab hai abhī tabassum-e-dost
منتشر جلوۂ بہار نہیں	muntashir jalva-e-bahār nahīñ
اپنی تکمیل کر رہا ہوں میں	apnī takmīl kar rahā huuñ maiñ
ورنہ تجھ سے تو مجھ کو پیار نہیں	varna tujh se to mujh ko pyaar nahīñ
چارۂ انتظار کون کرے	chāra-e-intizār kaun kare
تیری نفرت بھی استوار نہیں	terī nafrat bhī ustuvār nahīñ
فیضؔ زندہ رہیں وہ ہیں تو سہی	'faiz' zinda raheñ vo haiñ to sahī
کیا ہوا گر وفا شعار نہیں	kyā huā gar vafā-shi.ār nahīñ
یہ کس خلش نے پھر اس دل میں آشیانہ کیا	ye kis ḳhalish ne phir is dil meñ āshiyāna kiyā
پھر آج کس نے سخن ہم سے غائبانہ کیا	phir aaj kis ne suḳhan ham se ġhā.ebāna kiyā
غم جہاں ہو رخ یار ہو کہ دست عدو	ġham-e-jahāñ ho ruḳh-e-yār ho ki dast-e-adū
سلوک جس سے کیا ہم نے عاشقانہ کیا	sulūk jis se kiyā ham ne āshiqāna kiyā
تھے خاک راہ بھی ہم لوگ قہر طوفاں بھی	the ḳhāk-e-rāh bhī ham log qahr-e-tūfāñ bhī
سہا تو کیا نہ سہا اور کیا تو کیا نہ کیا	sahā to kyā na sahā aur kiyā to kyā na kiyā
خوشا کہ آج ہر اک مدعی کے لب پر ہے	ḳhushā ki aaj har ik mudda.ī ke lab par hai
وہ راز جس نے ہمیں راندۂ زمانہ کیا	vo raaz jis ne hameñ rāñda-e-zamāna kiyā
وہ حیلہ گر جو وفا جو بھی ہے جفاخو بھی	vo hīla-gar jo vafā-jū bhī hai jafā-ḳhū bhī
کیا بھی فیضؔ تو کس بت سے دوستانہ کیا	kiyā bhī 'faiz' to kis but se dostāna kiyā
چاند نکلے کسی جانب تری زیبائی کا	chāñd nikle kisī jānib tirī zebā.ī kā
رنگ بدلے کسی صورت شب تنہائی کا	rañg badle kisī sūrat shab-e-tanhā.ī kā
دولت لب سے پھر اے خسرو شیریں دہناں	daulat-e-lab se phir ai ḳhusrav-e-shīrīñ-dahanāñ
آج ارزاں ہو کوئی حرف شناسائی کا	aaj arzāñ ho koī harf shanāsā.ī kā
گرمئی رشک سے ہر انجمن گل بدناں	garmi-e-rashk se har anjuman-e-gul-badanāñ
تذکرہ چھیڑے تری پیرہن آرائی کا	tazkira chheḌe tirī pairahan-ārā.ī kā
صحن گلشن میں کبھی اے شہ شمشاد قداں	sehn-e-gulshan meñ kabhī ai shah-e-shamshād-qadāñ
پھر نظر آئے سلیقہ تری رعنائی کا	phir nazar aa.e salīqa tirī ra.anā.ī kā
ایک بار اور مسیحائے دل دل زدگاں	ek baar aur masīhā-e-dil-e-dil-zadagāñ
کوئی وعدہ کوئی اقرار مسیحائی کا	koī va.ada koī iqrār masīhā.ī kā
دیدہ و دل کو سنبھالو کہ سر شام فراق	diida o dil ko sambhālo ki sar-e-shām-e-firāq
ساز و سامان بہم پہنچا ہے رسوائی کا	sāz-o-sāmān baham pahuñchā hai rusvā.ī kā
تری امید ترا انتظار جب سے ہے	tirī umiid tirā intizār jab se hai
نہ شب کو دن سے شکایت نہ دن کو شب سے ہے	na shab ko din se shikāyat na din ko shab se hai
کسی کا درد ہو کرتے ہیں تیرے نام رقم	kisī kā dard ho karte haiñ tere naam raqam
گلہ ہے جو بھی کسی سے ترے سبب سے ہے	gila hai jo bhī kisī se tire sabab se hai
ہوا ہے جب سے دل ناصبور بے قابو	huā hai jab se dil-e-nā-subūr be-qābū
کلام تجھ سے نظر کو بڑے ادب سے ہے	kalām tujh se nazar ko baḌe adab se hai
اگر شرر ہے تو بھڑکے جو پھول ہے تو کھلے	agar sharar hai to bhaḌke jo phuul hai to khile
طرح طرح کی طلب تیرے رنگ لب سے ہے	tarah tarah kī talab tere rañg-e-lab se hai
کہاں گئے شب فرقت کے جاگنے والے	kahāñ ga.e shab-e-furqat ke jāgne vaale
ستارۂ سحری ہم کلام کب سے ہے	sitāra-e-saharī ham-kalām kab se hai
یہ جفائے غم کا چارہ وہ نجات دل کا عالم	ye jafā-e-ġham kā chāra vo najāt-e-dil kā aalam
ترا حسن دست عیسیٰ تری یاد روئے مریم	tirā husn dast-e-īsā tirī yaad rū-e-maryam
دل و جاں فدائے راہے کبھی آ کے دیکھ ہمدم	dil o jaañ fidā-e-rāhe kabhī aa ke dekh hamdam
سر کوئے دل فگاراں شب آرزو کا عالم	sar-e-kū-e-dil-figārāñ shab-e-ārzū kā aalam
تری دید سے سوا ہے ترے شوق میں بہاراں	tirī diid se sivā hai tire shauq meñ bahārāñ
وہ چمن جہاں گری ہے ترے گیسوؤں کی شبنم	vo chaman jahāñ girī hai tire gesuoñ kī shabnam
یہ عجب قیامتیں ہیں ترے رہ گزر میں گزراں	ye ajab qayāmateñ haiñ tire rahguzar meñ guzarāñ
نہ ہوا کہ مر مٹیں ہم نہ ہوا کہ جی اٹھیں ہم	na huā ki mar miTeñ ham na huā ki jī uTheñ ham
لو سنی گئی ہماری یوں پھرے ہیں دن کہ پھر سے	lo sunī ga.ī hamārī yuuñ phire haiñ din ki phir se
وہی گوشۂ قفس ہے وہی فصل گل کا ماتم	vahī gosha-e-qafas hai vahī fasl-e-gul kā mātam
کب یاد میں تیرا ساتھ نہیں کب ہات میں تیرا ہات نہیں	kab yaad meñ terā saath nahīñ kab haat meñ terā haat nahīñ
صد شکر کہ اپنی راتوں میں اب ہجر کی کوئی رات نہیں	sad-shukr ki apnī rātoñ meñ ab hijr kī koī raat nahīñ
مشکل ہیں اگر حالات وہاں دل بیچ آئیں جاں دے آئیں	mushkil haiñ agar hālāt vahāñ dil bech aa.eñ jaañ de aa.eñ
دل والو کوچۂ جاناں میں کیا ایسے بھی حالات نہیں	dil vaalo kūcha-e-jānāñ meñ kyā aise bhī hālāt nahīñ
جس دھج سے کوئی مقتل میں گیا وہ شان سلامت رہتی ہے	jis dhaj se koī maqtal meñ gayā vo shaan salāmat rahtī hai
یہ جان تو آنی جانی ہے اس جاں کی تو کوئی بات نہیں	ye jaan to aanī jaanī hai is jaañ kī to koī baat nahīñ
میدان وفا دربار نہیں یاں نام و نسب کی پوچھ کہاں	maidān-e-vafā darbār nahīñ yaañ nām-o-nasab kī pūchh kahāñ
عاشق تو کسی کا نام نہیں کچھ عشق کسی کی ذات نہیں	āshiq to kisī kā naam nahīñ kuchh ishq kisī kī zaat nahīñ
گر بازی عشق کی بازی ہے جو چاہو لگا دو ڈر کیسا	gar baazī ishq kī baazī hai jo chāho lagā do Dar kaisā
گر جیت گئے تو کیا کہنا ہارے بھی تو بازی مات نہیں	gar jiit ga.e to kyā kahnā haare bhī to baazī maat nahīñ
سبھی کچھ ہے تیرا دیا ہوا سبھی راحتیں سبھی کلفتیں	sabhī kuchh hai terā diyā huā sabhī rāhateñ sabhī kulfateñ
کبھی صحبتیں کبھی فرقتیں کبھی دوریاں کبھی قربتیں	kabhī sohbateñ kabhī furqateñ kabhī dūriyāñ kabhī qurbateñ
یہ سخن جو ہم نے رقم کیے یہ ہیں سب ورق تری یاد کے	ye suḳhan jo ham ne raqam kiye ye haiñ sab varaq tirī yaad ke
کوئی لمحہ صبح وصال کا کوئی شام ہجر کی مدتیں	koī lamha sub.h-e-visāl kā koī shām-e-hijr kī muddateñ
جو تمہاری مان لیں ناصحا تو رہے گا دامن دل میں کیا	jo tumhārī maan leñ nāsehā to rahegā dāman-e-dil meñ kyā
نہ کسی عدو کی عداوتیں نہ کسی صنم کی مروتیں	na kisī adū kī adāvateñ na kisī sanam kī muravvateñ
چلو آؤ تم کو دکھائیں ہم جو بچا ہے مقتل شہر میں	chalo aao tum ko dikhā.eñ ham jo bachā hai maqtal-e-shahr meñ
یہ مزار اہل صفا کے ہیں یہ ہیں اہل صدق کی تربتیں	ye mazār ahl-e-safā ke haiñ ye haiñ ahl-e-sidq kī turbateñ
مری جان آج کا غم نہ کر کہ نہ جانے کاتب وقت نے	mirī jaan aaj kā ġham na kar ki na jaane kātib-e-vaqt ne
کسی اپنے کل میں بھی بھول کر کہیں لکھ رکھی ہوں مسرتیں	kisī apne kal meñ bhī bhuul kar kahīñ likh rakhī hoñ masarrateñ
گرمئ شوق نظارہ کا اثر تو دیکھو	garmī-e-shauq-e-nazārā kā asar to dekho
گل کھلے جاتے ہیں وہ سایۂ تر تو دیکھو	gul khile jaate haiñ vo sāya-e-tar to dekho
ایسے ناداں بھی نہ تھے جاں سے گزرنے والے	aise nādāñ bhī na the jaañ se guzarne vaale
ناصحو پند گرو راہ گزر تو دیکھو	nāseho pand-garo rāhguzar to dekho
وہ تو وہ ہے تمہیں ہو جائے گی الفت مجھ سے	vo to vo hai tumheñ ho jā.egī ulfat mujh se
اک نظر تم مرے محبوب نظر تو دیکھو	ik nazar tum mire mahbūb-e-nazar to dekho
وہ جو اب چاک گریباں بھی نہیں کرتے ہیں	vo jo ab chaak garebāñ bhī nahīñ karte haiñ
دیکھنے والو کبھی ان کا جگر تو دیکھو	dekhne vaalo kabhī un kā jigar to dekho
دامن درد کو گلزار بنا رکھا ہے	dāman-e-dard ko gulzār banā rakkhā hai
آؤ اک دن دل پرخوں کا ہنر تو دیکھو	aao ik din dil-e-pur-ḳhūñ kā hunar to dekho
صبح کی طرح جھمکتا ہے شب غم کا افق	sub.h kī tarah jhamaktā hai shab-e-ġham kā ufuq
فیضؔ تابندگئ دیدۂ تر تو دیکھو	'faiz' tābindagi-e-dīda-e-tar to dekho
شام فراق اب نہ پوچھ آئی اور آ کے ٹل گئی	shām-e-firāq ab na pūchh aa.ī aur aa ke Tal ga.ī
دل تھا کہ پھر بہل گیا جاں تھی کہ پھر سنبھل گئی	dil thā ki phir bahal gayā jaañ thī ki phir sambhal ga.ī
بزم خیال میں ترے حسن کی شمع جل گئی	bazm-e-ḳhayāl meñ tire husn kī sham.a jal ga.ī
درد کا چاند بجھ گیا ہجر کی رات ڈھل گئی	dard kā chāñd bujh gayā hijr kī raat Dhal ga.ī
جب تجھے یاد کر لیا صبح مہک مہک اٹھی	jab tujhe yaad kar liyā sub.h mahak mahak uThī
جب ترا غم جگا لیا رات مچل مچل گئی	jab tirā ġham jagā liyā raat machal machal ga.ī
دل سے تو ہر معاملہ کر کے چلے تھے صاف ہم	dil se to har mo.āmla kar ke chale the saaf ham
کہنے میں ان کے سامنے بات بدل بدل گئی	kahne meñ un ke sāmne baat badal badal ga.ī
آخر شب کے ہم سفر فیضؔ نہ جانے کیا ہوئے	āḳhir-e-shab ke ham-safar 'faiz' na jaane kyā hue
رہ گئی کس جگہ صبا صبح کدھر نکل گئی	rah ga.ī kis jagah sabā sub.h kidhar nikal ga.ī
''آپ کی یاد آتی رہی رات بھر''	''aap kī yaad aatī rahī raat bhar''
چاندنی دل دکھاتی رہی رات بھر	chāñdnī dil dukhātī rahī raat bhar
گاہ جلتی ہوئی گاہ بجھتی ہوئی	gaah jaltī huī gaah bujhtī huī
شمع غم جھلملاتی رہی رات بھر	sham-e-ġham jhilmilātī rahī raat bhar
کوئی خوشبو بدلتی رہی پیرہن	koī ḳhushbū badaltī rahī pairahan
کوئی تصویر گاتی رہی رات بھر	koī tasvīr gaatī rahī raat bhar
پھر صبا سایۂ شاخ گل کے تلے	phir sabā sāya-e-shāḳh-e-gul ke tale
کوئی قصہ سناتی رہی رات بھر	koī qissa sunātī rahī raat bhar
جو نہ آیا اسے کوئی زنجیر در	jo na aayā use koī zanjīr-e-dar
ہر صدا پر بلاتی رہی رات بھر	har sadā par bulātī rahī raat bhar
ایک امید سے دل بہلتا رہا	ek ummīd se dil bahaltā rahā
اک تمنا ستاتی رہی رات بھر	ik tamannā satātī rahī raat bhar
وہ بتوں نے ڈالے ہیں وسوسے کہ دلوں سے خوف خدا گیا	vo butoñ ne Daale haiñ vasvase ki diloñ se ḳhauf-e-ḳhudā gayā
وہ پڑی ہیں روز قیامتیں کہ خیال روز جزا گیا	vo paḌī haiñ roz qayāmateñ ki ḳhayāl-e-roz-e-jazā gayā
جو نفس تھا خار گلو بنا جو اٹھے تھے ہاتھ لہو ہوئے	jo nafas thā ḳhār-e-gulū banā jo uThe the haath lahū hue
وہ نشاط آہ سحر گئی وہ وقار دست دعا گیا	vo nashāt-e-āh-e-sahr ga.ī vo vaqār-e-dast-e-duā gayā
نہ وہ رنگ فصل بہار کا نہ روش وہ ابر بہار کی	na vo rañg fasl-e-bahār kā na ravish vo abr-e-bahār kī
جس ادا سے یار تھے آشنا وہ مزاج باد صبا گیا	jis adā se yaar the āshnā vo mizāj-e-bād-e-sabā gayā
جو طلب پہ عہد وفا کیا تو وہ آبروئے وفا گئی	jo talab pe ahd-e-vafā kiyā to vo ābrū-e-vafā ga.ī
سر عام جب ہوئے مدعی تو ثواب صدق و صفا گیا	sar-e-ām jab hue mudda.ī to savāb-e-sidq-o-safā gayā
ابھی بادبان کو تہ رکھو ابھی مضطرب ہے رخ ہوا	abhī bādbān ko tah rakho abhī muztarib hai ruḳh-e-havā
کسی راستے میں ہے منتظر وہ سکوں جو آ کے چلا گیا	kisī rāste meñ hai muntazir vo sukūñ jo aa ke chalā gayā
تم آئے ہو نہ شب انتظار گزری ہے	tum aa.e ho na shab-e-intizār guzrī hai
تلاش میں ہے سحر بار بار گزری ہے	talāsh meñ hai sahar baar baar guzrī hai
جنوں میں جتنی بھی گزری بکار گزری ہے	junūñ meñ jitnī bhī guzrī ba-kār guzrī hai
اگرچہ دل پہ خرابی ہزار گزری ہے	agarche dil pe ḳharābī hazār guzrī hai
ہوئی ہے حضرت ناصح سے گفتگو جس شب	huī hai hazrat-e-nāseh se guftugū jis shab
وہ شب ضرور سر کوئے یار گزری ہے	vo shab zarūr sar-e-kū-e-yār guzrī hai
وہ بات سارے فسانے میں جس کا ذکر نہ تھا	vo baat saare fasāne meñ jis kā zikr na thā
وہ بات ان کو بہت نا گوار گزری ہے	vo baat un ko bahut nā-gavār guzrī hai
نہ گل کھلے ہیں نہ ان سے ملے نہ مے پی ہے	na gul khile haiñ na un se mile na mai pī hai
عجیب رنگ میں اب کے بہار گزری ہے	ajiib rañg meñ ab ke bahār guzrī hai
چمن پہ غارت گلچیں سے جانے کیا گزری	chaman pe ġhārat-e-gul-chīñ se jaane kyā guzrī
قفس سے آج صبا بے قرار گزری ہے	qafas se aaj sabā be-qarār guzrī hai
آئے کچھ ابر کچھ شراب آئے	aa.e kuchh abr kuchh sharāb aa.e
اس کے بعد آئے جو عذاب آئے	is ke ba.ad aa.e jo azaab aa.e
بام مینا سے ماہتاب اترے	bām-e-mīnā se māhtāb utre
دست ساقی میں آفتاب آئے	dast-e-sāqī meñ āftāb aa.e
ہر رگ خوں میں پھر چراغاں ہو	har rag-e-ḳhūñ meñ phir charāġhāñ ho
سامنے پھر وہ بے نقاب آئے	sāmne phir vo be-naqāb aa.e
عمر کے ہر ورق پہ دل کی نظر	umr ke har varaq pe dil kī nazar
تیری مہر و وفا کے باب آئے	terī mehr-o-vafā ke baab aa.e
کر رہا تھا غم جہاں کا حساب	kar rahā thā ġham-e-jahāñ kā hisāb
آج تم یاد بے حساب آئے	aaj tum yaad be-hisāb aa.e
نہ گئی تیرے غم کی سرداری	na ga.ī tere ġham kī sardārī
دل میں یوں روز انقلاب آئے	dil meñ yuuñ roz inqalāb aa.e
جل اٹھے بزم غیر کے در و بام	jal uThe bazm-e-ġhair ke dar-o-bām
جب بھی ہم خانماں خراب آئے	jab bhī ham ḳhānumāñ-ḳharāb aa.e
اس طرح اپنی خامشی گونجی	is tarah apnī ḳhāmushī gūñjī
گویا ہر سمت سے جواب آئے	goyā har samt se javāb aa.e
فیضؔ تھی راہ سر بسر منزل	'faiz' thī raah sar-ba-sar manzil
ہم جہاں پہنچے کامیاب آئے	ham jahāñ pahuñche kāmyāb aa.e
نصیب آزمانے کے دن آ رہے ہیں	nasīb āzmāne ke din aa rahe haiñ
قریب ان کے آنے کے دن آ رہے ہیں	qarīb un ke aane ke din aa rahe haiñ
جو دل سے کہا ہے جو دل سے سنا ہے	jo dil se kahā hai jo dil se sunā hai
سب ان کو سنانے کے دن آ رہے ہیں	sab un ko sunāne ke din aa rahe haiñ
ابھی سے دل و جاں سر راہ رکھ دو	abhī se dil o jaañ sar-e-rāh rakh do
کہ لٹنے لٹانے کے دن آ رہے ہیں	ki luTne luTāne ke din aa rahe haiñ
ٹپکنے لگی ان نگاہوں سے مستی	Tapakne lagī un nigāhoñ se mastī
نگاہیں چرانے کے دن آ رہے ہیں	nigāheñ churāne ke din aa rahe haiñ
صبا پھر ہمیں پوچھتی پھر رہی ہے	sabā phir hameñ pūchhtī phir rahī hai
چمن کو سجانے کے دن آ رہے ہیں	chaman ko sajāne ke din aa rahe haiñ
چلو فیضؔ پھر سے کہیں دل لگائیں	chalo 'faiz' phir se kahīñ dil lagā.eñ
سنا ہے ٹھکانے کے دن آ رہے ہیں	sunā hai Thikāne ke din aa rahe haiñ
نہیں نگاہ میں منزل تو جستجو ہی سہی	nahīñ nigāh meñ manzil to justujū hī sahī
نہیں وصال میسر تو آرزو ہی سہی	nahīñ visāl mayassar to aarzū hī sahī
نہ تن میں خون فراہم نہ اشک آنکھوں میں	na tan meñ ḳhuun farāham na ashk āñkhoñ meñ
نماز شوق تو واجب ہے بے وضو ہی سہی	namāz-e-shauq to vājib hai be-vazū hī sahī
کسی طرح تو جمے بزم مے کدے والو	kisī tarah to jame bazm mai-kade vaalo
نہیں جو بادہ و ساغر تو ہاؤ ہو ہی سہی	nahīñ jo bāda-o-sāġhar to hāv-hū hī sahī
گر انتظار کٹھن ہے تو جب تلک اے دل	gar intizār kaThin hai to jab talak ai dil
کسی کے وعدۂ فردا کی گفتگو ہی سہی	kisī ke vāda-e-fardā kī guftugū hī sahī
دیار غیر میں محرم اگر نہیں کوئی	dayār-e-ġhair meñ mahram agar nahīñ koī
تو فیضؔ ذکر وطن اپنے روبرو ہی سہی	to 'faiz' zikr-e-vatan apne rū-ba-rū hī sahī
گو سب کو بہم ساغر و بادہ تو نہیں تھا	go sab ko baham sāġhar o baada to nahīñ thā
یہ شہر اداس اتنا زیادہ تو نہیں تھا	ye shahr udaas itnā ziyāda to nahīñ thā
گلیوں میں پھرا کرتے تھے دو چار دوانے	galiyoñ meñ phirā karte the do chaar divāne
ہر شخص کا صد چاک لبادہ تو نہیں تھا	har shaḳhs kā sad chaak labāda to nahīñ thā
منزل کو نہ پہچانے رہ عشق کا راہی	manzil ko na pahchāne rah-e-ishq kā raahī
ناداں ہی سہی ایسا بھی سادہ تو نہیں تھا	nādāñ hī sahī aisā bhī saada to nahīñ thā
تھک کر یوں ہی پل بھر کے لیے آنکھ لگی تھی	thak kar yūñhī pal bhar ke liye aañkh lagī thī
سو کر ہی نہ اٹھیں یہ ارادہ تو نہیں تھا	so kar hī na uTTheñ ye irāda to nahīñ thā
واعظ سے رہ و رسم رہی رند سے صحبت	vaa.iz se rah-o-rasm rahī rind se sohbat
فرق ان میں کوئی اتنا زیادہ تو نہیں تھا	farq in meñ koī itnā ziyāda to nahīñ thā
نہ گنواؤ ناوک نیم کش دل ریزہ ریزہ گنوا دیا	na gañvāo nāvak-e-nīm-kash dil-e-reza-reza gañvā diyā
جو بچے ہیں سنگ سمیٹ لو تن داغ داغ لٹا دیا	jo bache haiñ sañg sameT lo tan-e-dāġh-dāġh luTā diyā
مرے چارہ گر کو نوید ہو صف دشمناں کو خبر کرو	mire chāra-gar ko naved ho saf-e-dushmanāñ ko ḳhabar karo
جو وہ قرض رکھتے تھے جان پر وہ حساب آج چکا دیا	jo vo qarz rakhte the jaan par vo hisāb aaj chukā diyā
کرو کج جبیں پہ سر کفن مرے قاتلوں کو گماں نہ ہو	karo kaj jabīñ pe sar-e-kafan mire qātiloñ ko gumāñ na ho
کہ غرور عشق کا بانکپن پس مرگ ہم نے بھلا دیا	ki ġhurūr-e-ishq kā bāñkpan pas-e-marg ham ne bhulā diyā
ادھر ایک حرف کہ کشتنی یہاں لاکھ عذر تھا گفتنی	udhar ek harf ki kushtanī yahāñ laakh uzr thā guftanī
جو کہا تو سن کے اڑا دیا جو لکھا تو پڑھ کے مٹا دیا	jo kahā to sun ke uḌā diyā jo likhā to paḌh ke miTā diyā
جو رکے تو کوہ گراں تھے ہم جو چلے تو جاں سے گزر گئے	jo ruke to koh-e-girāñ the ham jo chale to jaañ se guzar ga.e
رہ یار ہم نے قدم قدم تجھے یادگار بنا دیا	rah-e-yār ham ne qadam qadam tujhe yādgār banā diyā
کب تک دل کی خیر منائیں کب تک رہ دکھلاؤ گے	kab tak dil kī ḳhair manā.eñ kab tak rah dikhlāoge
کب تک چین کی مہلت دو گے کب تک یاد نہ آؤ گے	kab tak chain kī mohlat doge kab tak yaad na aaoge
بیتا دید امید کا موسم خاک اڑتی ہے آنکھوں میں	biitā diid ummīd kā mausam ḳhaak uḌtī hai āñkhoñ meñ
کب بھیجو گے درد کا بادل کب برکھا برساؤ گے	kab bhejoge dard kā bādal kab barkhā barsāoge
عہد وفا یا ترک محبت جو چاہو سو آپ کرو	ahd-e-vafā yā tark-e-mohabbat jo chāho so aap karo
اپنے بس کی بات ہی کیا ہے ہم سے کیا منواؤ گے	apne bas kī baat hī kyā hai ham se kyā manvāoge
کس نے وصل کا سورج دیکھا کس پر ہجر کی رات ڈھلی	kis ne vasl kā sūraj dekhā kis par hijr kī raat Dhalī
گیسوؤں والے کون تھے کیا تھے ان کو کیا جتلاؤ گے	gesuoñ vaale kaun the kyā the un ko kyā jatlāoge
فیضؔ دلوں کے بھاگ میں ہے گھر بھرنا بھی لٹ جانا تھی	'faiz' diloñ ke bhaag meñ hai ghar bharnā bhī luT jaanā thī
تم اس حسن کے لطف و کرم پر کتنے دن اتراؤ گے	tum is husn ke lutf-o-karam par kitne din itrāoge
حیراں ہے جبیں آج کدھر سجدہ روا ہے	hairāñ hai jabīñ aaj kidhar sajda ravā hai
سر پر ہیں خداوند سر عرش خدا ہے	sar par haiñ ḳhudāvand sar-e-arsh ḳhudā hai
کب تک اسے سینچو گے تمنائے ثمر میں	kab tak ise sīñchoge tamannā-e-samar meñ
یہ صبر کا پودا تو نہ پھولا نہ پھلا ہے	ye sabr kā paudā to na phūlā na phalā hai
ملتا ہے خراج اس کو تری نان جویں سے	miltā hai ḳhirāj us ko tirī nān-e-javīñ se
ہر بادشہ وقت ترے در کا گدا ہے	har bādshah-e-vaqt tire dar kā gadā hai
ہر ایک عقوبت سے ہے تلخی میں سوا تر	har ek uqūbat se hai talḳhī meñ savā-tar
وہ رنگ جو ناکردہ گناہوں کی سزا ہے	vo rañg jo nā-karda gunāhoñ kī sazā hai
احسان لیے کتنے مسیحا نفسوں کے	ehsān liye kitne masīhā-nafasoñ ke
کیا کیجیے دل کا نہ جلا ہے نہ بجھا ہے	kyā kījiye dil kā na jalā hai na bujhā hai
دونوں جہان تیری محبت میں ہار کے	donoñ jahān terī mohabbat meñ haar ke
وہ جا رہا ہے کوئی شب غم گزار کے	vo jā rahā hai koī shab-e-ġham guzār ke
ویراں ہے مے کدہ خم و ساغر اداس ہیں	vīrāñ hai mai-kada ḳhum-o-sāġhar udaas haiñ
تم کیا گئے کہ روٹھ گئے دن بہار کے	tum kyā ga.e ki ruuTh ga.e din bahār ke
اک فرصت گناہ ملی وہ بھی چار دن	ik fursat-e-gunāh milī vo bhī chaar din
دیکھے ہیں ہم نے حوصلے پروردگار کے	dekhe haiñ ham ne hausle parvardigār ke
دنیا نے تیری یاد سے بیگانہ کر دیا	duniyā ne terī yaad se begāna kar diyā
تجھ سے بھی دل فریب ہیں غم روزگار کے	tujh se bhī dil-fareb haiñ ġham rozgār ke
بھولے سے مسکرا تو دیے تھے وہ آج فیضؔ	bhūle se muskurā to diye the vo aaj 'faiz'
مت پوچھ ولولے دل ناکردہ کار کے	mat pūchh valvale dil-e-nā-kardā-kār ke
یوں سجا چاند کہ جھلکا ترے انداز کا رنگ	yuuñ sajā chāñd ki jhalkā tire andāz kā rañg
یوں فضا مہکی کہ بدلا مرے ہم راز کا رنگ	yuuñ fazā mahkī ki badlā mire hamrāz kā rañg
سایۂ چشم میں حیراں رخ روشن کا جمال	sāya-e-chashm meñ hairāñ ruḳh-e-raushan kā jamāl
سرخیٔ لب میں پریشاں تری آواز کا رنگ	surḳhī-e-lab meñ pareshāñ tirī āvāz kā rañg
بے پیے ہوں کہ اگر لطف کرو آخر شب	be-piye huuñ ki agar lutf karo āḳhir-e-shab
شیشۂ مے میں ڈھلے صبح کے آغاز کا رنگ	shīsha-e-mai meñ Dhale sub.h ke āġhāz kā rañg
چنگ و نے رنگ پہ تھے اپنے لہو کے دم سے	chañg o nai rañg pe the apne lahū ke dam se
دل نے لے بدلی تو مدھم ہوا ہر ساز کا رنگ	dil ne lai badlī to maddham huā har saaz kā rañg
اک سخن اور کہ پھر رنگ تکلم تیرا	ik suḳhan aur ki phir rañg-e-takallum terā
حرف سادہ کو عنایت کرے اعجاز کا رنگ	harf-e-sāda ko ināyat kare e.ajāz kā rañg
پھر حریف بہار ہو بیٹھے	phir harīf-e-bahār ho baiThe
جانے کس کس کو آج رو بیٹھے	jaane kis kis ko aaj ro baiThe
تھی مگر اتنی رائیگاں بھی نہ تھی	thī magar itnī rā.egāñ bhī na thī
آج کچھ زندگی سے کھو بیٹھے	aaj kuchh zindagī se kho baiThe
تیرے در تک پہنچ کے لوٹ آئے	tere dar tak pahuñch ke lauT aa.e
عشق کی آبرو ڈبو بیٹھے	ishq kī aabrū Dubo baiThe
ساری دنیا سے دور ہو جائے	saarī duniyā se duur ho jaa.e
جو ذرا تیرے پاس ہو بیٹھے	jo zarā tere paas ho baiThe
نہ گئی تیری بے رخی نہ گئی	na ga.ī terī be-ruḳhī na ga.ī
ہم تری آرزو بھی کھو بیٹھے	ham tirī aarzū bhī kho baiThe
فیضؔ ہوتا رہے جو ہونا ہے	'faiz' hotā rahe jo honā hai
شعر لکھتے رہا کرو بیٹھے	sher likhte rahā karo baiThe
سب قتل ہو کے تیرے مقابل سے آئے ہیں	sab qatl ho ke tere muqābil se aa.e haiñ
ہم لوگ سرخ رو ہیں کہ منزل سے آئے ہیں	ham log surḳh-rū haiñ ki manzil se aa.e haiñ
شمع نظر خیال کے انجم جگر کے داغ	sham-e-nazar ḳhayāl ke anjum jigar ke daaġh
جتنے چراغ ہیں تری محفل سے آئے ہیں	jitne charāġh haiñ tirī mahfil se aa.e haiñ
اٹھ کر تو آ گئے ہیں تری بزم سے مگر	uTh kar to aa ga.e haiñ tirī bazm se magar
کچھ دل ہی جانتا ہے کہ کس دل سے آئے ہیں	kuchh dil hī jāntā hai ki kis dil se aa.e haiñ
ہر اک قدم اجل تھا ہر اک گام زندگی	har ik qadam ajal thā har ik gaam zindagī
ہم گھوم پھر کے کوچۂ قاتل سے آئے ہیں	ham ghuum phir ke kūcha-e-qātil se aa.e haiñ
باد خزاں کا شکر کرو فیضؔ جس کے ہاتھ	bād-e-ḳhizāñ kā shukr karo 'faiz' jis ke haath
نامے کسی بہار شمائل سے آئے ہیں	naame kisī bahār-e-shimā.il se aa.e haiñ
کبھی کبھی یاد میں ابھرتے ہیں نقش ماضی مٹے مٹے سے	kabhī kabhī yaad meñ ubharte haiñ naqsh-e-māzī miTe miTe se
وہ آزمائش دل و نظر کی وہ قربتیں سی وہ فاصلے سے	vo āzmā.ish dil o nazar kī vo qurbateñ sī vo fāsle se
کبھی کبھی آرزو کے صحرا میں آ کے رکتے ہیں قافلے سے	kabhī kabhī aarzū ke sahrā meñ aa ke rukte haiñ qāfile se
وہ ساری باتیں لگاؤ کی سی وہ سارے عنواں وصال کے سے	vo saarī bāteñ lagāv kī sī vo saare unvāñ visāl ke se
نگاہ و دل کو قرار کیسا نشاط و غم میں کمی کہاں کی	nigāh o dil ko qarār kaisā nashāt o ġham meñ kamī kahāñ kī
وہ جب ملے ہیں تو ان سے ہر بار کی ہے الفت نئے سرے سے	vo jab mile haiñ to un se har baar kī hai ulfat na.e sire se
بہت گراں ہے یہ عیش تنہا کہیں سبک تر کہیں گوارا	bahut girāñ hai ye aish-e-tanhā kahīñ subuk-tar kahīñ gavārā
وہ درد پنہاں کہ ساری دنیا رفیق تھی جس کے واسطے سے	vo dard-e-pinhāñ ki saarī duniyā rafīq thī jis ke vāste se
تمہیں کہو رند و محتسب میں ہے آج شب کون فرق ایسا	tumhīñ kaho rind o mohtasib meñ hai aaj shab kaun farq aisā
یہ آ کے بیٹھے ہیں میکدے میں وہ اٹھ کے آئے ہیں میکدے سے	ye aa ke baiThe haiñ mai-kade meñ vo uTh ke aa.e haiñ mai-kade se
قرض نگاہ یار ادا کر چکے ہیں ہم	qarz-e-nigāh-e-yār adā kar chuke haiñ ham
سب کچھ نثار راہ وفا کر چکے ہیں ہم	sab kuchh nisār-e-rāh-e-vafā kar chuke haiñ ham
کچھ امتحان دست جفا کر چکے ہیں ہم	kuchh imtihān-e-dast-e-jafā kar chuke haiñ ham
کچھ ان کی دسترس کا پتا کر چکے ہیں ہم	kuchh un kī dastaras kā patā kar chuke haiñ ham
اب احتیاط کی کوئی صورت نہیں رہی	ab ehtiyāt kī koī sūrat nahīñ rahī
قاتل سے رسم و راہ سوا کر چکے ہیں ہم	qātil se rasm-o-rāh sivā kar chuke haiñ ham
دیکھیں ہے کون کون ضرورت نہیں رہی	dekheñ hai kaun kaun zarūrat nahīñ rahī
کوئے ستم میں سب کو خفا کر چکے ہیں ہم	kū-e-sitam meñ sab ko ḳhafā kar chuke haiñ ham
اب اپنا اختیار ہے چاہے جہاں چلیں	ab apnā iḳhtiyār hai chāhe jahāñ chaleñ
رہبر سے اپنی راہ جدا کر چکے ہیں ہم	rahbar se apnī raah judā kar chuke haiñ ham
ان کی نظر میں کیا کریں پھیکا ہے اب بھی رنگ	un kī nazar meñ kyā kareñ phīkā hai ab bhī rañg
جتنا لہو تھا صرف قبا کر چکے ہیں ہم	jitnā lahū thā sarf-e-qabā kar chuke haiñ ham
کچھ اپنے دل کی خو کا بھی شکرانہ چاہیے	kuchh apne dil kī ḳhū kā bhī shukrāna chāhiye
سو بار ان کی خو کا گلا کر چکے ہیں ہم	sau baar un kī ḳhū kā gilā kar chuke haiñ ham
اب جو کوئی پوچھے بھی تو اس سے کیا شرح حالات کریں	ab jo koī pūchhe bhī to us se kyā sharh-e-hālāt kareñ
دل ٹھہرے تو درد سنائیں درد تھمے تو بات کریں	dil Thahre to dard sunā.eñ dard thame to baat kareñ
شام ہوئی پھر جوش قدح نے بزم حریفاں روشن کی	shaam huī phir josh-e-qadah ne bazm-e-harīfāñ raushan kī
گھر کو آگ لگائیں ہم بھی روشن اپنی رات کریں	ghar ko aag lagā.eñ ham bhī raushan apnī raat kareñ
قتل دل و جاں اپنے سر ہے اپنا لہو اپنی گردن پہ	qatl-e-dil-o-jāñ apne sar hai apnā lahū apnī gardan pe
مہر بہ لب بیٹھے ہیں کس کا شکوہ کس کے ساتھ کریں	mohr-ba-lab baiThe haiñ kis kā shikva kis ke saath kareñ
ہجر میں شب بھر درد و طلب کے چاند ستارے ساتھ رہے	hijr meñ shab bhar dard-o-talab ke chāñd sitāre saath rahe
صبح کی ویرانی میں یارو کیسے بسر اوقات کریں	sub.h kī vīrānī meñ yaaro kaise basar auqāt kareñ
ہمت التجا نہیں باقی	himmat-e-iltijā nahīñ baaqī
ضبط کا حوصلہ نہیں باقی	zabt kā hausla nahīñ baaqī
اک تری دید چھن گئی مجھ سے	ik tirī diid chhin ga.ī mujh se
ورنہ دنیا میں کیا نہیں باقی	varna duniyā meñ kyā nahīñ baaqī
اپنی مشق ستم سے ہاتھ نہ کھینچ	apnī mashq-e-sitam se haath na khīñch
میں نہیں یا وفا نہیں باقی	maiñ nahīñ yā vafā nahīñ baaqī
تیری چشم الم نواز کی خیر	terī chashm-e-alam-navāz kī ḳhair
دل میں کوئی گلا نہیں باقی	dil meñ koī gilā nahīñ baaqī
ہو چکا ختم عہد ہجر و وصال	ho chukā ḳhatm ahd-e-hijr-o-visāl
زندگی میں مزا نہیں باقی	zindagī meñ mazā nahīñ baaqī
ہم نے سب شعر میں سنوارے تھے	ham ne sab sher meñ sañvāre the
ہم سے جتنے سخن تمہارے تھے	ham se jitne suḳhan tumhāre the
رنگ و خوشبو کے حسن و خوبی کے	rañg-o-ḳhushbū ke husn-o-ḳhūbī ke
تم سے تھے جتنے استعارے تھے	tum se the jitne isti.āre the
تیرے قول و قرار سے پہلے	tere qaul-o-qarār se pahle
اپنے کچھ اور بھی سہارے تھے	apne kuchh aur bhī sahāre the
جب وہ لعل و گہر حساب کیے	jab vo la.al-o-gohar hisāb kiye
جو ترے غم نے دل پہ وارے تھے	jo tire ġham ne dil pe vaare the
میرے دامن میں آ گرے سارے	mere dāman meñ aa gire saare
جتنے طشت فلک میں تارے تھے	jitne tasht-e-falak meñ taare the
عمر جاوید کی دعا کرتے	umr-e-jāved kī duā karte
فیضؔ اتنے وہ کب ہمارے تھے	'faiz' itne vo kab hamāre the
وفائے وعدہ نہیں وعدۂ دگر بھی نہیں	vafā-e-vāda nahīñ vāda-e-digar bhī nahīñ
وہ مجھ سے روٹھے تو تھے لیکن اس قدر بھی نہیں	vo mujh se rūThe to the lekin is qadar bhī nahīñ
برس رہی ہے حریم ہوس میں دولت حسن	baras rahī hai harīm-e-havas meñ daulat-e-husn
گدائے عشق کے کاسے میں اک نظر بھی نہیں	gadā-e-ishq ke kaase meñ ik nazar bhī nahīñ
نہ جانے کس لیے امیدوار بیٹھا ہوں	na jaane kis liye ummīd-vār baiThā huuñ
اک ایسی راہ پہ جو تیری رہ گزر بھی نہیں	ik aisī raah pe jo terī rahguzar bhī nahīñ
نگاہ شوق سر بزم بے حجاب نہ ہو	nigāh-e-shauq sar-e-bazm be-hijāb na ho
وہ بے خبر ہی سہی اتنے بے خبر بھی نہیں	vo be-ḳhabar hī sahī itne be-ḳhabar bhī nahīñ
یہ عہد ترک محبت ہے کس لیے آخر	ye ahd-e-tark-e-mohabbat hai kis liye āḳhir
سکون قلب ادھر بھی نہیں ادھر بھی نہیں	sukūn-e-qalb udhar bhī nahīñ idhar bhī nahīñ
اب کے برس دستور ستم میں کیا کیا باب ایزاد ہوئے	ab ke baras dastūr-e-sitam meñ kyā kyā baab īzād hue
جو قاتل تھے مقتول ہوئے جو صید تھے اب صیاد ہوئے	jo qātil the maqtūl hue jo said the ab sayyād hue
پہلے بھی خزاں میں باغ اجڑے پر یوں نہیں جیسے اب کے برس	pahle bhī ḳhizāñ meñ baaġh ujḌe par yuuñ nahīñ jaise ab ke baras
سارے بوٹے پتہ پتہ روش روش برباد ہوئے	saare buuTe patta patta ravish ravish barbād hue
پہلے بھی طواف شمع وفا تھی رسم محبت والوں کی	pahle bhī tavāf-e-sham-e-vafā thī rasm mohabbat vāloñ kī
ہم تم سے پہلے بھی یہاں منصورؔ ہوئے فرہادؔ ہوئے	ham tum se pahle bhī yahāñ 'mansūr' hue 'farhād' hue
اک گل کے مرجھانے پر کیا گلشن میں کہرام مچا	ik gul ke murjhāne par kyā gulshan meñ kohrām machā
اک چہرہ کمھلا جانے سے کتنے دل ناشاد ہوئے	ik chehra kumhlā jaane se kitne dil nāshād hue
فیضؔ نہ ہم یوسفؔ نہ کوئی یعقوبؔ جو ہم کو یاد کرے	'faiz' na ham 'yūsuf' na koī 'yāqūb' jo ham ko yaad kare
اپنی کیا کنعاں میں رہے یا مصر میں جا آباد ہوئے	apnī kyā kan.āñ meñ rahe yā misr meñ jā ābād hue
نہ اب رقیب نہ ناصح نہ غم گسار کوئی	na ab raqīb na nāseh na ġham-gusār koī
تم آشنا تھے تو تھیں آشنائیاں کیا کیا	tum āshnā the to thiiñ āshnā.iyāñ kyā kyā
جدا تھے ہم تو میسر تھیں قربتیں کتنی	judā the ham to mayassar thiiñ qurbateñ kitnī
بہم ہوئے تو پڑی ہیں جدائیاں کیا کیا	baham hue to paḌī haiñ judā.iyāñ kyā kyā
پہنچ کے در پہ ترے کتنے معتبر ٹھہرے	pahuñch ke dar pe tire kitne mo'tabar Thahre
اگرچہ رہ میں ہوئیں جگ ہنسائیاں کیا کیا	agarche rah meñ huiiñ jag-hañsā.iyāñ kyā kyā
ہم ایسے سادہ دلوں کی نیاز مندی سے	ham aise sāda-diloñ kī niyāz-mandī se
بتوں نے کی ہیں جہاں میں خدائیاں کیا کیا	butoñ ne kī haiñ jahāñ meñ ḳhudā.iyāñ kyā kyā
ستم پہ خوش کبھی لطف و کرم سے رنجیدہ	sitam pe ḳhush kabhī lutf-o-karam se ranjīda
سکھائیں تم نے ہمیں کج ادائیاں کیا کیا	sikhā.īñ tum ne hameñ kaj-adā.iyāñ kyā kyā
رنگ پیراہن کا خوشبو زلف لہرانے کا نام	rañg pairāhan kā ḳhushbū zulf lahrāne kā naam
موسم گل ہے تمہارے بام پر آنے کا نام	mausam-e-gul hai tumhāre baam par aane kā naam
دوستو اس چشم و لب کی کچھ کہو جس کے بغیر	dosto us chashm o lab kī kuchh kaho jis ke baġhair
گلستاں کی بات رنگیں ہے نہ مے خانے کا نام	gulsitāñ kī baat rañgīñ hai na mai-ḳhāne kā naam
پھر نظر میں پھول مہکے دل میں پھر شمعیں جلیں	phir nazar meñ phuul mahke dil meñ phir sham.eñ jalīñ
پھر تصور نے لیا اس بزم میں جانے کا نام	phir tasavvur ne liyā us bazm meñ jaane kā naam
دلبری ٹھہرا زبان خلق کھلوانے کا نام	dilbarī Thahrā zabān-e-ḳhalq khulvāne kā naam
اب نہیں لیتے پری رو زلف بکھرانے کا نام	ab nahīñ lete parī-rū zulf bikhrāne kā naam
اب کسی لیلیٰ کو بھی اقرار محبوبی نہیں	ab kisī lailā ko bhī iqrār-e-mahbūbī nahīñ
ان دنوں بدنام ہے ہر ایک دیوانے کا نام	in dinoñ badnām hai har ek dīvāne kā naam
محتسب کی خیر اونچا ہے اسی کے فیض سے	mohtasib kī ḳhair ūñchā hai usī ke faiz se
رند کا ساقی کا مے کا خم کا پیمانے کا نام	rind kā saaqī kā mai kā ḳhum kā paimāne kā naam
ہم سے کہتے ہیں چمن والے غریبان چمن	ham se kahte haiñ chaman vaale ġharībān-e-chaman
تم کوئی اچھا سا رکھ لو اپنے ویرانے کا نام	tum koī achchhā sā rakh lo apne vīrāne kā naam
فیضؔ ان کو ہے تقاضائے وفا ہم سے جنہیں	'faiz' un ko hai taqāzā-e-vafā ham se jinheñ
آشنا کے نام سے پیارا ہے بیگانے کا نام	āshnā ke naam se pyārā hai begāne kā naam
نیا اک رشتہ پیدا کیوں کریں ہم	nayā ik rishta paidā kyuuñ kareñ ham
بچھڑنا ہے تو جھگڑا کیوں کریں ہم	bichhaḌnā hai to jhagḌā kyuuñ kareñ ham
خموشی سے ادا ہو رسم دوری	ḳhamoshī se adā ho rasm-e-dūrī
کوئی ہنگامہ برپا کیوں کریں ہم	koī hañgāma barpā kyuuñ kareñ ham
یہ کافی ہے کہ ہم دشمن نہیں ہیں	ye kaafī hai ki ham dushman nahīñ haiñ
وفا داری کا دعویٰ کیوں کریں ہم	vafā-dārī kā da.avā kyuuñ kareñ ham
وفا اخلاص قربانی محبت	vafā iḳhlās qurbānī mohabbat
اب ان لفظوں کا پیچھا کیوں کریں ہم	ab in lafzoñ kā pīchhā kyuuñ kareñ ham
ہماری ہی تمنا کیوں کرو تم	hamārī hī tamannā kyuuñ karo tum
تمہاری ہی تمنا کیوں کریں ہم	tumhārī hī tamannā kyuuñ kareñ ham
کیا تھا عہد جب لمحوں میں ہم نے	kiyā thā ahd jab lamhoñ meñ ham ne
تو ساری عمر ایفا کیوں کریں ہم	to saarī umr iifā kyuuñ kareñ ham
نہیں دنیا کو جب پروا ہماری	nahīñ duniyā ko jab parvā hamārī
تو پھر دنیا کی پروا کیوں کریں ہم	to phir duniyā kī parvā kyuuñ kareñ ham
یہ بستی ہے مسلمانوں کی بستی	ye bastī hai musalmānoñ kī bastī
یہاں کار مسیحا کیوں کریں ہم	yahāñ kār-e-masīhā kyuuñ kareñ ham
شرمندگی ہے ہم کو بہت ہم ملے تمہیں	sharmindagī hai ham ko bahut ham mile tumheñ
تم سر بہ سر خوشی تھے مگر غم ملے تمہیں	tum sar-ba-sar ḳhushī the magar ġham mile tumheñ
میں اپنے آپ میں نہ ملا اس کا غم نہیں	maiñ apne aap meñ na milā is kā ġham nahīñ
غم تو یہ ہے کہ تم بھی بہت کم ملے تمہیں	ġham to ye hai ki tum bhī bahut kam mile tumheñ
ہے جو ہمارا ایک حساب اس حساب سے	hai jo hamārā ek hisāb us hisāb se
آتی ہے ہم کو شرم کہ پیہم ملے تمہیں	aatī hai ham ko sharm ki paiham mile tumheñ
تم کو جہان شوق و تمنا میں کیا ملا	tum ko jahān-e-shauq-o-tamannā meñ kyā milā
ہم بھی ملے تو درہم و برہم ملے تمہیں	ham bhī mile to darham o barham mile tumheñ
اب اپنے طور ہی میں نہیں تم سو کاش کہ	ab apne taur hī meñ nahīñ tum so kaash ki
خود میں خود اپنا طور کوئی دم ملے تمہیں	ḳhud meñ ḳhud apnā taur koī dam mile tumheñ
اس شہر حیلہ جو میں جو محرم ملے مجھے	is shahr-e-hīla-jū meñ jo mahram mile mujhe
فریاد جان جاں وہی محرم ملے تمہیں	fariyād jān-e-jāñ vahī mahram mile tumheñ
دیتا ہوں تم کو خشکئ مژگاں کی میں دعا	detā huuñ tum ko ḳhushki-e-mizhgāñ kī maiñ duā
مطلب یہ ہے کہ دامن پر نم ملے تمہیں	matlab ye hai ki dāman-e-pur-nam mile tumheñ
میں ان میں آج تک کبھی پایا نہیں گیا	maiñ un meñ aaj tak kabhī paayā nahīñ gayā
جاناں جو میرے شوق کے عالم ملے تمہیں	jānāñ jo mere shauq ke aalam mile tumheñ
تم نے ہمارے دل میں بہت دن سفر کیا	tum ne hamāre dil meñ bahut din safar kiyā
شرمندہ ہیں کہ اس میں بہت خم ملے تمہیں	sharminda haiñ ki us meñ bahut ḳham mile tumheñ
یوں ہو کہ اور ہی کوئی حوا ملے مجھے	yuuñ ho ki aur hī koī havvā mile mujhe
ہو یوں کہ اور ہی کوئی آدم ملے تمہیں	ho yuuñ ki aur hī koī aadam mile tumheñ
اب کسی سے مرا حساب نہیں	ab kisī se mirā hisāb nahīñ
میری آنکھوں میں کوئی خواب نہیں	merī āñkhoñ meñ koī ḳhvāb nahīñ
خون کے گھونٹ پی رہا ہوں میں	ḳhuun ke ghūñT pī rahā huuñ maiñ
یہ مرا خون ہے شراب نہیں	ye mirā ḳhuun hai sharāb nahīñ
میں شرابی ہوں میری آس نہ چھین	maiñ sharābī huuñ merī aas na chhīn
تو مری آس ہے سراب نہیں	tū mirī aas hai sarāb nahīñ
نوچ پھینکے لبوں سے میں نے سوال	noch pheñke laboñ se maiñ ne savāl
طاقت شوخئ جواب نہیں	tāqat-e-shoḳhī-e-javāb nahīñ
اب تو پنجاب بھی نہیں پنجاب	ab to punjab bhī nahīñ punjab
اور خود جیسا اب دو آب نہیں	aur ḳhud jaisā ab do-āb nahīñ
غم ابد کا نہیں ہے آن کا ہے	ġham abad kā nahīñ hai aan kā hai
اور اس کا کوئی حساب نہیں	aur is kā koī hisāb nahīñ
بودش اک رو ہے ایک رو یعنی	būdash ik rū hai ek rū ya.anī
اس کی فطرت میں انقلاب نہیں	is kī fitrat meñ inqalāb nahīñ
جز گماں اور تھا ہی کیا میرا	juz gumāñ aur thā hī kyā merā
فقط اک میرا نام تھا میرا	faqat ik merā naam thā merā
نکہت پیرہن سے اس گل کی	nik.hat-e-pairahan se us gul kī
سلسلہ بے صبا رہا میرا	silsila be-sabā rahā merā
مجھ کو خواہش ہی ڈھونڈنے کی نہ تھی	mujh ko ḳhvāhish hī DhūñDne kī na thī
مجھ میں کھویا رہا خدا میرا	mujh meñ khoyā rahā ḳhudā merā
تھوک دے خون جان لے وہ اگر	thuuk de ḳhuun jaan le vo agar
عالم ترک مدعا میرا	ālam-e-tark-e-mudda.ā merā
جب تجھے میری چاہ تھی جاناں	jab tujhe merī chaah thī jānāñ
بس وہی وقت تھا کڑا میرا	bas vahī vaqt thā kaḌā merā
کوئی مجھ تک پہنچ نہیں پاتا	koī mujh tak pahuñch nahīñ paatā
اتنا آسان ہے پتا میرا	itnā āsān hai patā merā
آ چکا پیش وہ مروت سے	aa chukā pesh vo muravvat se
اب چلوں کام ہو چکا میرا	ab chalūñ kaam ho chukā merā
آج میں خود سے ہو گیا مایوس	aaj maiñ ḳhud se ho gayā māyūs
آج اک یار مر گیا میرا	aaj ik yaar mar gayā merā
اپنا خاکہ لگتا ہوں	apnā ḳhāka lagtā huuñ
ایک تماشا لگتا ہوں	ek tamāshā lagtā huuñ
آئینوں کو زنگ لگا	ā.īnoñ ko zañg lagā
اب میں کیسا لگتا ہوں	ab maiñ kaisā lagtā huuñ
اب میں کوئی شخص نہیں	ab maiñ koī shaḳhs nahīñ
اس کا سایا لگتا ہوں	us kā saayā lagtā huuñ
سارے رشتے تشنہ ہیں	saare rishte tishna haiñ
کیا میں دریا لگتا ہوں	kyā maiñ dariyā lagtā huuñ
اس سے گلے مل کر خود کو	us se gale mil kar ḳhud ko
تنہا تنہا لگتا ہوں	tanhā tanhā lagtā huuñ
خود کو میں سب آنکھوں میں	ḳhud ko maiñ sab āñkhoñ meñ
دھندلا دھندلا لگتا ہوں	dhundlā dhundlā lagtā huuñ
میں ہر لمحہ اس گھر سے	maiñ har lamha is ghar se
جانے والا لگتا ہوں	jaane vaalā lagtā huuñ
کیا ہوئے وہ سب لوگ کہ میں	kyā hue vo sab log ki maiñ
سونا سونا لگتا ہوں	suunā suunā lagtā huuñ
مصلحت اس میں کیا ہے میری	maslahat is meñ kyā hai merī
ٹوٹا پھوٹا لگتا ہوں	TuuTā phūTā lagtā huuñ
کیا تم کو اس حال میں بھی	kyā tum ko is haal meñ bhī
میں دنیا کا لگتا ہوں	maiñ duniyā kā lagtā huuñ
کب کا روگی ہوں ویسے	kab kā rogī huuñ vaise
شہر مسیحا لگتا ہوں	shahr-e-masīhā lagtā huuñ
میرا تالو تر کر دو	merā taalū tar kar do
سچ مچ پیاسا لگتا ہوں	sach-much pyāsā lagtā huuñ
مجھ سے کما لو کچھ پیسے	mujh se kamā lo kuchh paise
زندہ مردہ لگتا ہوں	zinda murda lagtā huuñ
میں نے سہے ہیں مکر اپنے	maiñ ne sahe haiñ makr apne
اب بیچارہ لگتا ہوں	ab bechāra lagtā huuñ
ضبط کر کے ہنسی کو بھول گیا	zabt kar ke hañsī ko bhuul gayā
میں تو اس زخم ہی کو بھول گیا	maiñ to us zaḳhm hī ko bhuul gayā
ذات در ذات ہم سفر رہ کر	zāt-dar-zāt ham-safar rah kar
اجنبی اجنبی کو بھول گیا	ajnabī ajnabī ko bhuul gayā
صبح تک وجہ جاں کنی تھی جو بات	sub.h tak vaj.h-e-jāñ-kanī thī jo baat
میں اسے شام ہی کو بھول گیا	maiñ use shaam hī ko bhuul gayā
عہد وابستگی گزار کے میں	ahd-e-vābastagī guzār ke maiñ
وجہ وابستگی کو بھول گیا	vaj.h-e-vābastagī ko bhuul gayā
سب دلیلیں تو مجھ کو یاد رہیں	sab dalīleñ to mujh ko yaad rahīñ
بحث کیا تھی اسی کو بھول گیا	bahs kyā thī usī ko bhuul gayā
کیوں نہ ہو ناز اس ذہانت پر	kyuuñ na ho naaz is zehānat par
ایک میں ہر کسی کو بھول گیا	ek maiñ har kisī ko bhuul gayā
سب سے پر امن واقعہ یہ ہے	sab se pur-amn vāqi.a ye hai
آدمی آدمی کو بھول گیا	aadmī aadmī ko bhuul gayā
قہقہہ مارتے ہی دیوانہ	qahqaha mārte hī dīvāna
ہر غم زندگی کو بھول گیا	har ġham-e-zindagī ko bhuul gayā
خواب ہا خواب جس کو چاہا تھا	ḳhvāb-hā-ḳhvāb jis ko chāhā thā
رنگ ہا رنگ اسی کو بھول گیا	rañg-hā-rañg usī ko bhuul gayā
کیا قیامت ہوئی اگر اک شخص	kyā qayāmat huī agar ik shaḳhs
اپنی خوش قسمتی کو بھول گیا	apnī ḳhush-qismatī ko bhuul gayā
سوچ کر اس کی خلوت انجمنی	soch kar us kī ḳhalvat-anjumanī
واں میں اپنی کمی کو بھول گیا	vaañ maiñ apnī kamī ko bhuul gayā
سب برے مجھ کو یاد رہتے ہیں	sab bure mujh ko yaad rahte haiñ
جو بھلا تھا اسی کو بھول گیا	jo bhalā thā usī ko bhuul gayā
ان سے وعدہ تو کر لیا لیکن	un se va.ada to kar liyā lekin
اپنی کم فرصتی کو بھول گیا	apnī kam-fursatī ko bhuul gayā
بستیو اب تو راستہ دے دو	bastiyo ab to rāsta de do
اب تو میں اس گلی کو بھول گیا	ab to maiñ us galī ko bhuul gayā
اس نے گویا مجھی کو یاد رکھا	us ne goyā mujhī ko yaad rakhā
میں بھی گویا اسی کو بھول گیا	maiñ bhī goyā usī ko bhuul gayā
یعنی تم وہ ہو واقعی؟ حد ہے	ya.anī tum vo ho vāqa.ī? had hai
میں تو سچ مچ سبھی کو بھول گیا	maiñ to sach-much sabhī ko bhuul gayā
آخری بت خدا نہ کیوں ٹھہرے	āḳhirī but ḳhudā na kyuuñ Thahre
بت شکن بت گری کو بھول گیا	but-shikan but-garī ko bhuul gayā
اب تو ہر بات یاد رہتی ہے	ab to har baat yaad rahtī hai
غالباً میں کسی کو بھول گیا	ġhāliban maiñ kisī ko bhuul gayā
اس کی خوشیوں سے جلنے والا جونؔ	us kī ḳhushiyoñ se jalne vaalā 'jaun'
اپنی ایذا دہی کو بھول گیا	apnī īzā-dahī ko bhuul gayā
تمہارا ہجر منا لوں اگر اجازت ہو	tumhārā hijr manā luuñ agar ijāzat ho
میں دل کسی سے لگا لوں اگر اجازت ہو	maiñ dil kisī se lagā luuñ agar ijāzat ho
تمہارے بعد بھلا کیا ہیں وعدہ و پیماں	tumhāre ba.ad bhalā kyā haiñ va.ada-o-paimāñ
بس اپنا وقت گنوا لوں اگر اجازت ہو	bas apnā vaqt gañvā luuñ agar ijāzat ho
تمہارے ہجر کی شب ہائے کار میں جاناں	tumhāre hijr kī shab-hā-e-kār meñ jānāñ
کوئی چراغ جلا لوں اگر اجازت ہو	koī charāġh jalā luuñ agar ijāzat ho
جنوں وہی ہے وہی میں مگر ہے شہر نیا	junūñ vahī hai vahī maiñ magar hai shahr nayā
یہاں بھی شور مچا لوں اگر اجازت ہو	yahāñ bhī shor machā luuñ agar ijāzat ho
کسے ہے خواہش مرہم گری مگر پھر بھی	kise hai ḳhvāhish-e-marham-garī magar phir bhī
میں اپنے زخم دکھا لوں اگر اجازت ہو	maiñ apne zaḳhm dikhā luuñ agar ijāzat ho
تمہاری یاد میں جینے کی آرزو ہے ابھی	tumhārī yaad meñ jiine kī aarzū hai abhī
کچھ اپنا حال سنبھالوں اگر اجازت ہو	kuchh apnā haal sambhālūñ agar ijāzat ho
سارے رشتے تباہ کر آیا	saare rishte tabāh kar aayā
دل برباد اپنے گھر آیا	dil-e-barbād apne ghar aayā
آخرش خون تھوکنے سے میاں	āḳhirash ḳhuun thūkne se miyāñ
بات میں تیری کیا اثر آیا	baat meñ terī kyā asar aayā
تھا خبر میں زیاں دل و جاں کا	thā ḳhabar meñ ziyāñ dil o jaañ kā
ہر طرف سے میں بے خبر آیا	har taraf se maiñ be-ḳhabar aayā
اب یہاں ہوش میں کبھی اپنے	ab yahāñ hosh meñ kabhī apne
نہیں آؤں گا میں اگر آیا	nahīñ ā.ūñgā maiñ agar aayā
میں رہا عمر بھر جدا خود سے	maiñ rahā umr bhar judā ḳhud se
یاد میں خود کو عمر بھر آیا	yaad maiñ ḳhud ko umr bhar aayā
وہ جو دل نام کا تھا ایک نفر	vo jo dil naam kā thā ek nafar
آج میں اس سے بھی مکر آیا	aaj maiñ is se bhī mukar aayā
مدتوں بعد گھر گیا تھا میں	muddatoñ ba.ad ghar gayā thā maiñ
جاتے ہی میں وہاں سے ڈر آیا	jaate hī maiñ vahāñ se Dar aayā
خوب ہے شوق کا یہ پہلو بھی	ḳhuub hai shauq kā ye pahlū bhī
میں بھی برباد ہو گیا تو بھی	maiñ bhī barbād ho gayā tū bhī
حسن مغموم تمکنت میں تری	husn-e-maġhmūm tamkanat meñ tirī
فرق آیا نہ یک سر مو بھی	farq aayā na yak-sar-e-mū bhī
یہ نہ سوچا تھا زیر سایۂ زلف	ye na sochā thā zer-e-sāya-e-zulf
کہ بچھڑ جائے گی یہ خوش بو بھی	ki bichhaḌ jā.egī ye ḳhush-bū bhī
حسن کہتا تھا چھیڑنے والے	husn kahtā thā chheḌne vaale
چھیڑنا ہی تو بس نہیں چھو بھی	chheḌnā hī to bas nahīñ chhū bhī
ہائے وہ اس کا موج خیز بدن	haa.e vo us kā mauj-ḳhez badan
میں تو پیاسا رہا لب جو بھی	maiñ to pyāsā rahā lab-e-jū bhī
یاد آتے ہیں معجزے اپنے	yaad aate haiñ mo.ajize apne
اور اس کے بدن کا جادو بھی	aur us ke badan kā jaadū bhī
یاسمیں اس کی خاص محرم راز	yāsmīñ us kī ḳhaas mahram-e-rāz
یاد آیا کرے گی اب تو بھی	yaad aayā karegī ab tū bhī
یاد سے اس کی ہے مرا پرہیز	yaad se us kī hai mirā parhez
اے صبا اب نہ آئیو تو بھی	ai sabā ab na aa.iyo tū bhī
ہیں یہی جونؔ ایلیا جو کبھی	haiñ yahī 'jaun-elia' jo kabhī
سخت مغرور بھی تھے بد خو بھی	saḳht maġhrūr bhī the bad-ḳhū bhī
گاہے گاہے بس اب یہی ہو کیا	gaahe gaahe bas ab yahī ho kyā
تم سے مل کر بہت خوشی ہو کیا	tum se mil kar bahut ḳhushī ho kyā
مل رہی ہو بڑے تپاک کے ساتھ	mil rahī ho baḌe tapāk ke saath
مجھ کو یکسر بھلا چکی ہو کیا	mujh ko yaksar bhulā chukī ho kyā
یاد ہیں اب بھی اپنے خواب تمہیں	yaad haiñ ab bhī apne ḳhvāb tumheñ
مجھ سے مل کر اداس بھی ہو کیا	mujh se mil kar udaas bhī ho kyā
بس مجھے یوں ہی اک خیال آیا	bas mujhe yūñhī ik ḳhayāl aayā
سوچتی ہو تو سوچتی ہو کیا	sochtī ho to sochtī ho kyā
اب مری کوئی زندگی ہی نہیں	ab mirī koī zindagī hī nahīñ
اب بھی تم میری زندگی ہو کیا	ab bhī tum merī zindagī ho kyā
کیا کہا عشق جاودانی ہے!	kyā kahā ishq jāvedānī hai!
آخری بار مل رہی ہو کیا	āḳhirī baar mil rahī ho kyā
ہاں فضا یاں کی سوئی سوئی سی ہے	haañ fazā yaañ kī soī soī sī hai
تو بہت تیز روشنی ہو کیا	to bahut tez raushnī ho kyā
میرے سب طنز بے اثر ہی رہے	mere sab tanz be-asar hī rahe
تم بہت دور جا چکی ہو کیا	tum bahut duur jā chukī ho kyā
دل میں اب سوز انتظار نہیں	dil meñ ab soz-e-intizār nahīñ
شمع امید بجھ گئی ہو کیا	sham-e-ummīd bujh ga.ī ho kyā
اس سمندر پہ تشنہ کام ہوں میں	is samundar pe tishna-kām huuñ maiñ
بان تم اب بھی بہہ رہی ہو کیا	baan tum ab bhī bah rahī ho kyā
دل جو ہے آگ لگا دوں اس کو	dil jo hai aag lagā duuñ us ko
اور پھر خود ہی ہوا دوں اس کو	aur phir ḳhud hī havā duuñ us ko
جو بھی ہے اس کو گنوا بیٹھا ہے	jo bhī hai us ko gañvā baiThā hai
میں بھلا کیسے گنوا دوں اس کو	maiñ bhalā kaise gañvā duuñ us ko
تجھ گماں پر جو عمارت کی تھی	tujh gumāñ par jo imārat kī thī
سوچتا ہوں کہ میں ڈھا دوں اس کو	sochtā huuñ ki maiñ Dhā duuñ us ko
جسم میں آگ لگا دوں اس کے	jism meñ aag lagā duuñ us ke
اور پھر خود ہی بجھا دوں اس کو	aur phir ḳhud hī bujhā duuñ us ko
ہجر کی نذر تو دینی ہے اسے	hijr kī nazr to denī hai use
سوچتا ہوں کہ بھلا دوں اس کو	sochtā huuñ ki bhulā duuñ us ko
جو نہیں ہے مرے دل کی دنیا	jo nahīñ hai mire dil kī duniyā
کیوں نہ میں جونؔ مٹا دوں اس کو	kyuuñ na maiñ 'jaun' miTā duuñ us ko
آخری بار آہ کر لی ہے	āḳhirī baar aah kar lī hai
میں نے خود سے نباہ کر لی ہے	maiñ ne ḳhud se nibāh kar lī hai
اپنے سر اک بلا تو لینی تھی	apne sar ik balā to lenī thī
میں نے وہ زلف اپنے سر لی ہے	maiñ ne vo zulf apne sar lī hai
دن بھلا کس طرح گزارو گے	din bhalā kis tarah guzāroge
وصل کی شب بھی اب گزر لی ہے	vasl kī shab bhī ab guzar lī hai
جاں نثاروں پہ وار کیا کرنا	jāñ-nisāroñ pe vaar kyā karnā
میں نے بس ہاتھ میں سپر لی ہے	maiñ ne bas haath meñ sipar lī hai
جو بھی مانگو ادھار دوں گا میں	jo bhī māñgo udhār dūñgā maiñ
اس گلی میں دکان کر لی ہے	us galī meñ dukān kar lī hai
میرا کشکول کب سے خالی تھا	merā kashkol kab se ḳhālī thā
میں نے اس میں شراب بھر لی ہے	maiñ ne is meñ sharāb bhar lī hai
اور تو کچھ نہیں کیا میں نے	aur to kuchh nahīñ kiyā maiñ ne
اپنی حالت تباہ کر لی ہے	apnī hālat tabāh kar lī hai
شیخ آیا تھا محتسب کو لیے	shaiḳh aayā thā mohtasib ko liye
میں نے بھی ان کی وہ خبر لی ہے	maiñ ne bhī un kī vo ḳhabar lī hai
ہم جی رہے ہیں کوئی بہانہ کیے بغیر	ham jī rahe haiñ koī bahāna kiye baġhair
اس کے بغیر اس کی تمنا کئے بغیر	us ke baġhair us kī tamannā kiye baġhair
انبار اس کا پردۂ حرمت بنا میاں	ambār us kā parda-e-hurmat banā miyāñ
دیوار تک نہیں گری پردا کیے بغیر	dīvār tak nahīñ girī pardā kiye baġhair
یاراں وہ جو ہے میرا مسیحائے جان و دل	yārāñ vo jo hai merā masīhā-e-jān-o-dil
بے حد عزیز ہے مجھے اچھا کیے بغیر	be-had aziiz hai mujhe achchhā kiye baġhair
میں بستر خیال پہ لیٹا ہوں اس کے پاس	maiñ bistar-e-ḳhayāl pe leTā huuñ us ke paas
صبح ازل سے کوئی تقاضا کیے بغیر	sub.h-e-azal se koī taqāzā kiye baġhair
اس کا ہے جو بھی کچھ ہے مرا اور میں مگر	us kā hai jo bhī kuchh hai mirā aur maiñ magar
وہ مجھ کو چاہئے کوئی سودا کیے بغیر	vo mujh ko chāhiye koī saudā kiye baġhair
یہ زندگی جو ہے اسے معنیٰ بھی چاہیے	ye zindagī jo hai use ma.anā bhī chāhiye
وعدہ ہمیں قبول ہے ایفا کیے بغیر	va.ada hameñ qubūl hai iifā kiye baġhair
اے قاتلوں کے شہر بس اتنی ہی عرض ہے	ai qātiloñ ke shahr bas itnī hī arz hai
میں ہوں نہ قتل کوئی تماشا کیے بغیر	maiñ huuñ na qatl koī tamāshā kiye baġhair
مرشد کے جھوٹ کی تو سزا بے حساب ہے	murshid ke jhuuT kī to sazā be-hisāb hai
تم چھوڑیو نہ شہر کو صحرا کیے بغیر	tum chhoḌiyo na shahr ko sahrā kiye baġhair
ان آنگنوں میں کتنا سکون و سرور تھا	un āñganoñ meñ kitnā sukūn o surūr thā
آرائش نظر تری پروا کیے بغیر	ārā.ish-e-nazar tirī parvā kiye baġhair
یاراں خوشا یہ روز و شب دل کہ اب ہمیں	yārāñ ḳhushā ye roz o shab-e-dil ki ab hameñ
سب کچھ ہے خوش گوار گوارا کیے بغیر	sab kuchh hai ḳhush-gavār gavārā kiye baġhair
گریہ کناں کی فرد میں اپنا نہیں ہے نام	girya-kunāñ kī fard meñ apnā nahīñ hai naam
ہم گریہ کن ازل کے ہیں گریہ کیے بغیر	ham girya-kun azal ke haiñ girya kiye baġhair
آخر ہیں کون لوگ جو بخشے ہی جائیں گے	āḳhir haiñ kaun log jo baḳhshe hī jā.eñge
تاریخ کے حرام سے توبہ کیے بغیر	tārīḳh ke harām se tauba kiye baġhair
وہ سنی بچہ کون تھا جس کی جفا نے جونؔ	vo sunnī bachcha kaun thā jis kī jafā ne 'jaun'
شیعہ بنا دیا ہمیں شیعہ کیے بغیر	shii.ā banā diyā hameñ shii.ā kiye baġhair
اب تم کبھی نہ آؤ گے یعنی کبھی کبھی	ab tum kabhī na aaoge ya.anī kabhī kabhī
رخصت کرو مجھے کوئی وعدہ کیے بغیر	ruḳhsat karo mujhe koī va.ada kiye baġhair
ایک ہی مژدہ صبح لاتی ہے	ek hī muzhda sub.h laatī hai
دھوپ آنگن میں پھیل جاتی ہے	dhuup āñgan meñ phail jaatī hai
رنگ موسم ہے اور باد صبا	rañg-e-mausam hai aur bād-e-sabā
شہر کوچوں میں خاک اڑاتی ہے	shahr kūchoñ meñ ḳhaak uḌātī hai
فرش پر کاغذ اڑتے پھرتے ہیں	farsh par kāġhaz uḌte phirte haiñ
میز پر گرد جمتی جاتی ہے	mez par gard jamtī jaatī hai
سوچتا ہوں کہ اس کی یاد آخر	sochtā huuñ ki us kī yaad āḳhir
اب کسے رات بھر جگاتی ہے	ab kise raat bhar jagātī hai
میں بھی اذن نوا گری چاہوں	maiñ bhī izn-e-navā-garī chāhūñ
بے دلی بھی تو لب ہلاتی ہے	be-dilī bhī to lab hilātī hai
سو گئے پیڑ جاگ اٹھی خوشبو	so ga.e peḌ jaag uThī ḳhushbū
زندگی خواب کیوں دکھاتی ہے	zindagī ḳhvāb kyuuñ dikhātī hai
اس سراپا وفا کی فرقت میں	us sarāpā vafā kī furqat meñ
خواہش غیر کیوں ستاتی ہے	ḳhvāhish-e-ġhair kyuuñ satātī hai
آپ اپنے سے ہم سخن رہنا	aap apne se ham-suḳhan rahnā
ہم نشیں سانس پھول جاتی ہے	ham-nashīñ saañs phuul jaatī hai
کیا ستم ہے کہ اب تری صورت	kyā sitam hai ki ab tirī sūrat
غور کرنے پہ یاد آتی ہے	ġhaur karne pe yaad aatī hai
کون اس گھر کی دیکھ بھال کرے	kaun is ghar kī dekh-bhāl kare
روز اک چیز ٹوٹ جاتی ہے	roz ik chiiz TuuT jaatī hai
جی ہی جی میں وہ جل رہی ہوگی	jī hī jī meñ vo jal rahī hogī
چاندنی میں ٹہل رہی ہوگی	chāñdnī meñ Tahal rahī hogī
چاند نے تان لی ہے چادر ابر	chāñd ne taan lī hai chādar-e-abr
اب وہ کپڑے بدل رہی ہوگی	ab vo kapḌe badal rahī hogī
سو گئی ہوگی وہ شفق اندام	so ga.ī hogī vo shafaq-andām
سبز قندیل جل رہی ہوگی	sabz qindīl jal rahī hogī
سرخ اور سبز وادیوں کی طرف	surḳh aur sabz vādiyoñ kī taraf
وہ مرے ساتھ چل رہی ہوگی	vo mire saath chal rahī hogī
چڑھتے چڑھتے کسی پہاڑی پر	chaḌhte chaḌhte kisī pahāḌī par
اب وہ کروٹ بدل رہی ہوگی	ab vo karvaT badal rahī hogī
پیڑ کی چھال سے رگڑ کھا کر	peḌ kī chhāl se ragaḌ khā kar
وہ تنے سے پھسل رہی ہوگی	vo tane se phisal rahī hogī
نیلگوں جھیل ناف تک پہنے	nīl-gūñ jhiil naaf tak pahne
صندلیں جسم مل رہی ہوگی	sandalīñ jism mal rahī hogī
ہو کے وہ خواب عیش سے بیدار	ho ke vo ḳhvāb-e-aish se bedār
کتنی ہی دیر شل رہی ہوگی	kitnī hī der shal rahī hogī
سر ہی اب پھوڑیے ندامت میں	sar hī ab phoḌiye nadāmat meñ
نیند آنے لگی ہے فرقت میں	niiñd aane lagī hai furqat meñ
ہیں دلیلیں ترے خلاف مگر	haiñ dalīleñ tire ḳhilāf magar
سوچتا ہوں تری حمایت میں	sochtā huuñ tirī himāyat meñ
روح نے عشق کا فریب دیا	ruuh ne ishq kā fareb diyā
جسم کو جسم کی عداوت میں	jism ko jism kī adāvat meñ
اب فقط عادتوں کی ورزش ہے	ab faqat ādatoñ kī varzish hai
روح شامل نہیں شکایت میں	ruuh shāmil nahīñ shikāyat meñ
عشق کو درمیاں نہ لاؤ کہ میں	ishq ko darmiyāñ na laao ki maiñ
چیختا ہوں بدن کی عسرت میں	chīḳhtā huuñ badan kī usrat meñ
یہ کچھ آسان تو نہیں ہے کہ ہم	ye kuchh āsān to nahīñ hai ki ham
روٹھتے اب بھی ہیں مروت میں	rūThte ab bhī haiñ muravvat meñ
وہ جو تعمیر ہونے والی تھی	vo jo ta.amīr hone vaalī thī
لگ گئی آگ اس عمارت میں	lag ga.ī aag us imārat meñ
زندگی کس طرح بسر ہوگی	zindagī kis tarah basar hogī
دل نہیں لگ رہا محبت میں	dil nahīñ lag rahā mohabbat meñ
حاصل کن ہے یہ جہان خراب	hāsil-e-kun hai ye jahān-e-ḳharāb
یہی ممکن تھا اتنی عجلت میں	yahī mumkin thā itnī ujlat meñ
پھر بنایا خدا نے آدم کو	phir banāyā ḳhudā ne aadam ko
اپنی صورت پہ ایسی صورت میں	apnī sūrat pe aisī sūrat meñ
اور پھر آدمی نے غور کیا	aur phir aadmī ne ġhaur kiyā
چھپکلی کی لطیف صنعت میں	chhipkilī kī latīf san.at meñ
اے خدا جو کہیں نہیں موجود	ai ḳhudā jo kahīñ nahīñ maujūd
کیا لکھا ہے ہماری قسمت میں	kyā likhā hai hamārī qismat meñ
ٹھیک ہے خود کو ہم بدلتے ہیں	Thiik hai ḳhud ko ham badalte haiñ
شکریہ مشورت کا چلتے ہیں	shukriya mashvarat kā chalte haiñ
ہو رہا ہوں میں کس طرح برباد	ho rahā huuñ maiñ kis tarah barbād
دیکھنے والے ہاتھ ملتے ہیں	dekhne vaale haath malte haiñ
ہے وہ جان اب ہر ایک محفل کی	hai vo jaan ab har ek mahfil kī
ہم بھی اب گھر سے کم نکلتے ہیں	ham bhī ab ghar se kam nikalte haiñ
کیا تکلف کریں یہ کہنے میں	kyā takalluf kareñ ye kahne meñ
جو بھی خوش ہے ہم اس سے جلتے ہیں	jo bhī ḳhush hai ham us se jalte haiñ
ہے اسے دور کا سفر در پیش	hai use duur kā safar dar-pesh
ہم سنبھالے نہیں سنبھلتے ہیں	ham sambhāle nahīñ sambhalte haiñ
تم بنو رنگ تم بنو خوشبو	tum bano rañg tum bano ḳhushbū
ہم تو اپنے سخن میں ڈھلتے ہیں	ham to apne suḳhan meñ Dhalte haiñ
میں اسی طرح تو بہلتا ہوں	maiñ usī tarah to bahaltā huuñ
اور سب جس طرح بہلتے ہیں	aur sab jis tarah bahalte haiñ
ہے عجب فیصلے کا صحرا بھی	hai ajab faisle kā sahrā bhī
چل نہ پڑیے تو پاؤں جلتے ہیں	chal na paḌiye to paañv jalte haiñ
دل کی تکلیف کم نہیں کرتے	dil kī taklīf kam nahīñ karte
اب کوئی شکوہ ہم نہیں کرتے	ab koī shikva ham nahīñ karte
جان جاں تجھ کو اب تری خاطر	jān-e-jāñ tujh ko ab tirī ḳhātir
یاد ہم کوئی دم نہیں کرتے	yaad ham koī dam nahīñ karte
دوسری ہار کی ہوس ہے سو ہم	dūsrī haar kī havas hai so ham
سر تسلیم خم نہیں کرتے	sar-e-taslīm ḳham nahīñ karte
وہ بھی پڑھتا نہیں ہے اب دل سے	vo bhī paḌhtā nahīñ hai ab dil se
ہم بھی نالے کو نم نہیں کرتے	ham bhī naale ko nam nahīñ karte
جرم میں ہم کمی کریں بھی تو کیوں	jurm meñ ham kamī kareñ bhī to kyuuñ
تم سزا بھی تو کم نہیں کرتے	tum sazā bhī to kam nahīñ karte
جو ہوا جونؔ وہ ہوا بھی نہیں	jo huā 'jaun' vo huā bhī nahīñ
یعنی جو کچھ بھی تھا وہ تھا بھی نہیں	ya.anī jo kuchh bhī thā vo thā bhī nahīñ
بس گیا جب وہ شہر دل میں مرے	bas gayā jab vo shahr-e-dil meñ mire
پھر میں اس شہر میں رہا بھی نہیں	phir maiñ is shahr meñ rahā bhī nahīñ
اک عجب طور حال ہے کہ جو ہے	ik ajab taur haal hai ki jo hai
یعنی میں بھی نہیں خدا بھی نہیں	ya.anī maiñ bhī nahīñ ḳhudā bhī nahīñ
لمحوں سے اب معاملہ کیا ہو	lamhoñ se ab muāmla kyā ho
دل پہ اب کچھ گزر رہا بھی نہیں	dil pe ab kuchh guzar rahā bhī nahīñ
جانیے میں چلا گیا ہوں کہاں	jāniye maiñ chalā gayā huuñ kahāñ
میں تو خود سے کہیں گیا بھی نہیں	maiñ to ḳhud se kahīñ gayā bhī nahīñ
تو مرے دل میں آن کے بس جا	tū mire dil meñ aan ke bas jā
اور تو میرے پاس آ بھی نہیں	aur tū mere paas aa bhī nahīñ
آپ اپنا غبار تھے ہم تو	aap apnā ġhubār the ham to
یاد تھے یادگار تھے ہم تو	yaad the yādgār the ham to
پردگی ہم سے کیوں رکھا پردہ	pardagī ham se kyuuñ rakhā parda
تیرے ہی پردہ دار تھے ہم تو	tere hī parda-dār the ham to
وقت کی دھوپ میں تمہارے لیے	vaqt kī dhuup meñ tumhāre liye
شجر سایہ دار تھے ہم تو	shajar-e-sāya-dār the ham to
اڑے جاتے ہیں دھول کے مانند	uḌe jaate haiñ dhuul ke mānind
آندھیوں پر سوار تھے ہم تو	āñdhiyoñ par savār the ham to
ہم نے کیوں خود پہ اعتبار کیا	ham ne kyuuñ ḳhud pe e.atibār kiyā
سخت بے اعتبار تھے ہم تو	saḳht be-e'tibār the ham to
شرم ہے اپنی بار باری کی	sharm hai apnī baar baarī kī
بے سبب بار بار تھے ہم تو	be-sabab baar baar the ham to
کیوں ہمیں کر دیا گیا مجبور	kyuuñ hameñ kar diyā gayā majbūr
خود ہی بے اختیار تھے ہم تو	ḳhud hī be-iḳhtiyār the ham to
تم نے کیسے بھلا دیا ہم کو	tum ne kaise bhulā diyā ham ko
تم سے ہی مستعار تھے ہم تو	tum se hī musta.ār the ham to
خوش نہ آیا ہمیں جیے جانا	ḳhush na aayā hameñ jiye jaanā
لمحے لمحے پہ بار تھے ہم تو	lamhe lamhe pe baar the ham to
سہہ بھی لیتے ہمارے طعنوں کو	sah bhī lete hamāre ta.anoñ ko
جان من جاں نثار تھے ہم تو	jān-e-man jāñ-nisār the ham to
خود کو دوران حال میں اپنے	ḳhud ko daurān-e-hāl meñ apne
بے طرح ناگوار تھے ہم تو	be-tarah nāgavār the ham to
تم نے ہم کو بھی کر دیا برباد	tum ne ham ko bhī kar diyā barbād
نادر روزگار تھے ہم تو	nādir-e-rozgār the ham to
ہم کو یاروں نے یاد بھی نہ رکھا	ham ko yāroñ ne yaad bhī na rakhā
جونؔ یاروں کے یار تھے ہم تو	'jaun' yāroñ ke yaar the ham to
چلو باد بہاری جا رہی ہے	chalo bād-e-bahārī jā rahī hai
پیا جی کی سواری جا رہی ہے	piyā-jī kī savārī jā rahī hai
شمال جاودان سبز جاں سے	shumāl-e-jāvedān-e-sabz-e-jāñ se
تمنا کی عماری جا رہی ہے	tamannā kī amārī jā rahī hai
فغاں اے دشمن دار دل و جاں	fuġhāñ ai dushman-e-dār-e-dil-o-jāñ
مری حالت سدھاری جا رہی ہے	mirī hālat sudhārī jā rahī hai
ہے پہلو میں ٹکے کی اک حسینہ	hai pahlū meñ Take kī ik hasīna
تری فرقت گزاری جا رہی ہے	tirī furqat guzārī jā rahī hai
جو ان روزوں مرا غم ہے وہ یہ ہے	jo in rozoñ mirā ġham hai vo ye hai
کہ غم سے بردباری جا رہی ہے	ki ġham se burdbārī jā rahī hai
ہے سینے میں عجب اک حشر برپا	hai siine meñ ajab ik hashr barpā
کہ دل سے بے قراری جا رہی ہے	ki dil se be-qarārī jā rahī hai
میں پیہم ہار کر یہ سوچتا ہوں	maiñ paiham haar kar ye sochtā huuñ
وہ کیا شے ہے جو ہاری جا رہی ہے	vo kyā shai hai jo haarī jā rahī hai
دل اس کے رو بہ رو ہے اور گم صم	dil us ke rū-ba-rū hai aur gum-sum
کوئی عرضی گزاری جا رہی ہے	koī arzī guzārī jā rahī hai
وہ سید بچہ ہو اور شیخ کے ساتھ	vo sayyad bachcha ho aur shaiḳh ke saath
میاں عزت ہماری جا رہی ہے	miyāñ izzat hamārī jā rahī hai
ہے برپا ہر گلی میں شور نغمہ	hai barpā har galī meñ shor-e-naġhma
مری فریاد ماری جا رہی ہے	mirī fariyād maarī jā rahī hai
وہ یاد اب ہو رہی ہے دل سے رخصت	vo yaad ab ho rahī hai dil se ruḳhsat
میاں پیاروں کی پیاری جا رہی ہے	miyāñ pyāroñ kī pyārī jā rahī hai
دریغا تیری نزدیکی میاں جان	dareġhā terī nazdīkī miyāñ-jān
تری دوری پہ واری جا رہی ہے	tirī duurī pe vaarī jā rahī hai
بہت بد حال ہیں بستی ترے لوگ	bahut bad-hāl haiñ bastī tire log
تو پھر تو کیوں سنواری جا رہی ہے	to phir tū kyuuñ sañvārī jā rahī hai
تری مرہم نگاہی اے مسیحا	tirī marham-nigāhī ai masīhā
خراش دل پہ واری جا رہی ہے	ḳharāsh-e-dil pe vaarī jā rahī hai
خرابے میں عجب تھا شور برپا	ḳharābe meñ ajab thā shor barpā
دلوں سے انتظاری جا رہی ہے	diloñ se intizārī jā rahī hai
اپنے سب یار کام کر رہے ہیں	apne sab yaar kaam kar rahe haiñ
اور ہم ہیں کہ نام کر رہے ہیں	aur ham haiñ ki naam kar rahe haiñ
تیغ بازی کا شوق اپنی جگہ	teġh-bāzī kā shauq apnī jagah
آپ تو قتل عام کر رہے ہیں	aap to qatl-e-ām kar rahe haiñ
داد و تحسین کا یہ شور ہے کیوں	dād-o-tahsīn kā ye shor hai kyuuñ
ہم تو خود سے کلام کر رہے ہیں	ham to ḳhud se kalām kar rahe haiñ
ہم ہیں مصروف انتظام مگر	ham haiñ masrūf-e-intizām magar
جانے کیا انتظام کر رہے ہیں	jaane kyā intizām kar rahe haiñ
ہے وہ بے چارگی کا حال کہ ہم	hai vo bechārgī kā haal ki ham
ہر کسی کو سلام کر رہے ہیں	har kisī ko salām kar rahe haiñ
ایک قتالہ چاہیے ہم کو	ek qattāla chāhiye ham ko
ہم یہ اعلان عام کر رہے ہیں	ham ye e.alān-e-ām kar rahe haiñ
کیا بھلا ساغر سفال کہ ہم	kyā bhalā sāġhar-e-sifāl ki ham
ناف پیالے کو جام کر رہے ہیں	nāf-pyāle ko jaam kar rahe haiñ
ہم تو آئے تھے عرض مطلب کو	ham to aa.e the arz-e-matlab ko
اور وہ احترام کر رہے ہیں	aur vo ehtirām kar rahe haiñ
نہ اٹھے آہ کا دھواں بھی کہ وہ	na uThe aah kā dhuāñ bhī ki vo
کوئے دل میں خرام کر رہے ہیں	kū-e-dil meñ ḳhirām kar rahe haiñ
اس کے ہونٹوں پہ رکھ کے ہونٹ اپنے	us ke hoñToñ pe rakh ke hoñT apne
بات ہی ہم تمام کر رہے ہیں	baat hī ham tamām kar rahe haiñ
ہم عجب ہیں کہ اس کے کوچے میں	ham ajab haiñ ki us ke kūche meñ
بے سبب دھوم دھام کر رہے ہیں	be-sabab dhūm-dhām kar rahe haiñ
ہر دھڑکن ہیجانی تھی ہر خاموشی طوفانی تھی	har dhaḌkan haijānī thī har ḳhāmoshī tūfānī thī
پھر بھی محبت صرف مسلسل ملنے کی آسانی تھی	phir bhī mohabbat sirf musalsal milne kī āsānī thī
جس دن اس سے بات ہوئی تھی اس دن بھی بے کیف تھا میں	jis din us se baat huī thī us din bhī be-kaif thā maiñ
جس دن اس کا خط آیا ہے اس دن بھی ویرانی تھی	jis din us kā ḳhat aayā hai us din bhī vīrānī thī
جب اس نے مجھ سے یہ کہا تھا عشق رفاقت ہی تو نہیں	jab us ne mujh se ye kahā thā ishq rifāqat hī to nahīñ
تب میں نے ہر شخص کی صورت مشکل سے پہچانی تھی	tab maiñ ne har shaḳhs kī sūrat mushkil se pahchānī thī
جس دن وہ ملنے آئی ہے اس دن کی روداد یہ ہے	jis din vo milne aa.ī hai us din kī rūdād ye hai
اس کا بلاؤز نارنجی تھا اس کی ساری دھانی تھی	us kā blouse nāranjī thā us kī saarī dhānī thī
الجھن سی ہونے لگتی تھی مجھ کو اکثر اور وہ یوں	uljhan sī hone lagtī thī mujh ko akasr aur vo yuuñ
میرا مزاج عشق تھا شہری اس کی وفا دہقانی تھی	merā mizāj-e-ishq thā shahrī us kī vafā dahqānī thī
اب تو اس کے بارے میں تم جو چاہو وہ کہہ ڈالو	ab to us ke baare meñ tum jo chāho vo kah Daalo
وہ انگڑائی میرے کمرے تک تو بڑی روحانی تھی	vo añgḌā.ī mere kamre tak to baḌī rūhānī thī
نام پہ ہم قربان تھے اس کے لیکن پھر یہ طور ہوا	naam pe ham qurbān the us ke lekin phir ye taur huā
اس کو دیکھ کے رک جانا بھی سب سے بڑی قربانی تھی	us ko dekh ke ruk jaanā bhī sab se baḌī qurbānī thī
مجھ سے بچھڑ کر بھی وہ لڑکی کتنی خوش خوش رہتی ہے	mujh se bichhaḌ kar bhī vo laḌkī kitnī ḳhush ḳhush rahtī hai
اس لڑکی نے مجھ سے بچھڑ کر مر جانے کی ٹھانی تھی	us laḌkī ne mujh se bichhaḌ kar mar jaane kī Thānī thī
عشق کی حالت کچھ بھی نہیں تھی بات بڑھانے کا فن تھا	ishq kī hālat kuchh bhī nahīñ thī baat baḌhāne kā fan thā
لمحے لا فانی ٹھہرے تھے قطروں کی طغیانی تھی	lamhe lā-fānī Thahre the qatroñ kī tuġhyānī thī
جس کو خود میں نے بھی اپنی روح کا عرفاں سمجھا تھا	jis ko ḳhud maiñ ne bhī apnī ruuh kā irfāñ samjhā thā
وہ تو شاید میرے پیاسے ہونٹوں کی شیطانی تھی	vo to shāyad mere pyāse hoñToñ kī shaitānī thī
تھا دربار کلاں بھی اس کا نوبت خانہ اس کا تھا	thā darbār-e-kalāñ bhī us kā naubat-ḳhāna us kā thā
تھی میرے دل کی جو رانی امروہے کی رانی تھی	thī mere dil kī jo raanī amrohe kī raanī thī
تنگ آغوش میں آباد کروں گا تجھ کو	tañg āġhosh meñ ābād karūñgā tujh ko
ہوں بہت شاد کہ ناشاد کروں گا تجھ کو	huuñ bahut shaad ki nāshād karūñgā tujh ko
فکر ایجاد میں گم ہوں مجھے غافل نہ سمجھ	fikr-e-ījād meñ gum huuñ mujhe ġhāfil na samajh
اپنے انداز پر ایجاد کروں گا تجھ کو	apne andāz par ījād karūñgā tujh ko
نشہ ہے راہ کی دوری کا کہ ہم راہ ہے تو	nashsha hai raah kī duurī kā ki hamrāh hai tū
جانے کس شہر میں آباد کروں گا تجھ کو	jaane kis shahr meñ ābād karūñgā tujh ko
میری بانہوں میں بہکنے کی سزا بھی سن لے	merī bāñhoñ meñ bahakne kī sazā bhī sun le
اب بہت دیر میں آزاد کروں گا تجھ کو	ab bahut der meñ āzād karūñgā tujh ko
میں کہ رہتا ہوں بصد ناز گریزاں تجھ سے	maiñ ki rahtā huuñ ba-sad-nāz gurezāñ tujh se
تو نہ ہوگا تو بہت یاد کروں گا تجھ کو	tū na hogā to bahut yaad karūñgā tujh ko
اب وہ گھر اک ویرانہ تھا بس ویرانہ زندہ تھا	ab vo ghar ik vīrāna thā bas vīrāna zinda thā
سب آنکھیں دم توڑ چکی تھیں اور میں تنہا زندہ تھا	sab āñkheñ dam toḌ chukī thiiñ aur maiñ tanhā zinda thā
ساری گلی سنسان پڑی تھی باد فنا کے پہرے میں	saarī galī sunsān paḌī thī bād-e-fanā ke pahre meñ
ہجر کے دالان اور آنگن میں بس اک سایہ زندہ تھا	hijr ke dālān aur āñgan meñ bas ik saaya zinda thā
وہ جو کبوتر اس موکھے میں رہتے تھے کس دیس اڑے	vo jo kabūtar us mūkhe meñ rahte the kis des uḌe
ایک کا نام نوازندہ تھا اور اک کا بازندہ تھا	ek kā naam navāzinda thā aur ik kā bāzinda thā
وہ دوپہر اپنی رخصت کی ایسا ویسا دھوکا تھی	vo dopahr apnī ruḳhsat kī aisā-vaisā dhokā thī
اپنے اندر اپنی لاش اٹھائے میں جھوٹا زندہ تھا	apne andar apnī laash uThā.e maiñ jhūTā zinda thā
تھیں وہ گھر راتیں بھی کہانی وعدے اور پھر دن گننا	thiiñ vo ghar rāteñ bhī kahānī va.ade aur phir din ginnā
آنا تھا جانے والے کو جانے والا زندہ تھا	aanā thā jaane vaale ko jaane vaalā zinda thā
دستک دینے والے بھی تھے دستک سننے والے بھی	dastak dene vaale bhī the dastak sunñe vaale bhī
تھا آباد محلہ سارا ہر دروازہ زندہ تھا	thā ābād mohalla saarā har darvāza zinda thā
پیلے پتوں کو سہ پہر کی وحشت پرسا دیتی تھی	piile pattoñ ko sah-pahr kī vahshat pursā detī thī
آنگن میں اک اوندھے گھڑے پر بس اک کوا زندہ تھا	āñgan meñ ik auñdhe ghaḌe par bas ik kavvā zinda thā
کتنے عیش سے رہتے ہوں گے کتنے اتراتے ہوں گے	kitne aish se rahte hoñge kitne itrāte hoñge
جانے کیسے لوگ وہ ہوں گے جو اس کو بھاتے ہوں گے	jaane kaise log vo hoñge jo us ko bhāte hoñge
شام ہوئے خوش باش یہاں کے میرے پاس آ جاتے ہیں	shaam hue ḳhush-bāsh yahāñ ke mere paas aa jaate haiñ
میرے بجھنے کا نظارہ کرنے آ جاتے ہوں گے	mere bujhne kā nazzāra karne aa jaate hoñge
وہ جو نہ آنے والا ہے نا اس سے مجھ کو مطلب تھا	vo jo na aane vaalā hai nā us se mujh ko matlab thā
آنے والوں سے کیا مطلب آتے ہیں آتے ہوں گے	aane vāloñ se kyā matlab aate haiñ aate hoñge
اس کی یاد کی باد صبا میں اور تو کیا ہوتا ہوگا	us kī yaad kī bād-e-sabā meñ aur to kyā hotā hogā
یوں ہی میرے بال ہیں بکھرے اور بکھر جاتے ہوں گے	yūñhī mere baal haiñ bikhre aur bikhar jaate hoñge
یارو کچھ تو ذکر کرو تم اس کی قیامت بانہوں کا	yaaro kuchh to zikr karo tum us kī qayāmat bāñhoñ kā
وہ جو سمٹتے ہوں گے ان میں وہ تو مر جاتے ہوں گے	vo jo simaTte hoñge un meñ vo to mar jaate hoñge
میرا سانس اکھڑتے ہی سب بین کریں گے روئیں گے	merā saañs ukhaḌte hī sab bain kareñge ro.eñge
یعنی میرے بعد بھی یعنی سانس لیے جاتے ہوں گے	ya.anī mere ba.ad bhī ya.anī saañs liye jaate hoñge
بے قراری سی بے قراری ہے	be-qarārī sī be-qarārī hai
وصل ہے اور فراق طاری ہے	vasl hai aur firāq taarī hai
جو گزاری نہ جا سکی ہم سے	jo guzārī na jā sakī ham se
ہم نے وہ زندگی گزاری ہے	ham ne vo zindagī guzārī hai
نگھرے کیا ہوئے کہ لوگوں پر	nighare kyā hue ki logoñ par
اپنا سایہ بھی اب تو بھاری ہے	apnā saaya bhī ab to bhārī hai
بن تمہارے کبھی نہیں آئی	bin tumhāre kabhī nahīñ aa.ī
کیا مری نیند بھی تمہاری ہے	kyā mirī niiñd bhī tumhārī hai
آپ میں کیسے آؤں میں تجھ بن	aap meñ kaise aa.uuñ maiñ tujh bin
سانس جو چل رہی ہے آری ہے	saañs jo chal rahī hai aarī hai
اس سے کہیو کہ دل کی گلیوں میں	us se kahiyo ki dil kī galiyoñ meñ
رات دن تیری انتظاری ہے	raat din terī intizārī hai
ہجر ہو یا وصال ہو کچھ ہو	hijr ho yā visāl ho kuchh ho
ہم ہیں اور اس کی یادگاری ہے	ham haiñ aur us kī yādgārī hai
اک مہک سمت دل سے آئی تھی	ik mahak samt-e-dil se aa.ī thī
میں یہ سمجھا تری سواری ہے	maiñ ye samjhā tirī savārī hai
حادثوں کا حساب ہے اپنا	hādsoñ kā hisāb hai apnā
ورنہ ہر آن سب کی باری ہے	varna har aan sab kī baarī hai
خوش رہے تو کہ زندگی اپنی	ḳhush rahe tū ki zindagī apnī
عمر بھر کی امیدواری ہے	umr bhar kī umīd-vārī hai
بہت دل کو کشادہ کر لیا کیا	bahut dil ko kushāda kar liyā kyā
زمانے بھر سے وعدہ کر لیا کیا	zamāne bhar se va.ada kar liyā kyā
تو کیا سچ مچ جدائی مجھ سے کر لی	to kyā sach-much judā.ī mujh se kar lī
تو خود اپنے کو آدھا کر لیا کیا	to ḳhud apne ko aadhā kar liyā kyā
ہنر مندی سے اپنی دل کا صفحہ	hunar-mandī se apnī dil kā safha
مری جاں تم نے سادہ کر لیا کیا	mirī jaañ tum ne saada kar liyā kyā
جو یکسر جان ہے اس کے بدن سے	jo yaksar jaan hai us ke badan se
کہو کچھ استفادہ کر لیا کیا	kaho kuchh istifāda kar liyā kyā
بہت کترا رہے ہو مغبچوں سے	bahut katrā rahe ho muġhbachoñ se
گناہ ترک بادہ کر لیا کیا	gunāh-e-tark-e-bāda kar liyā kyā
یہاں کے لوگ کب کے جا چکے ہیں	yahāñ ke log kab ke jā chuke haiñ
سفر جادہ بہ جادہ کر لیا کیا	safar jāda-ba-jāda kar liyā kyā
اٹھایا اک قدم تو نے نہ اس تک	uThāyā ik qadam tū ne na us tak
بہت اپنے کو ماندہ کر لیا کیا	bahut apne ko māñda kar liyā kyā
تم اپنی کج کلاہی ہار بیٹھیں	tum apnī kaj-kulāhī haar baiThīñ
بدن کو بے لبادہ کر لیا کیا	badan ko be-libāda kar liyā kyā
بہت نزدیک آتی جا رہی ہو	bahut nazdīk aatī jā rahī ho
بچھڑنے کا ارادہ کر لیا کیا	bichhaḌne kā irāda kar liyā kyā
دل نے وفا کے نام پر کار وفا نہیں کیا	dil ne vafā ke naam par kār-e-vafā nahīñ kiyā
خود کو ہلاک کر لیا خود کو فدا نہیں کیا	ḳhud ko halāk kar liyā ḳhud ko fidā nahīñ kiyā
خیرہ سران شوق کا کوئی نہیں ہے جنبہ دار	ḳhīra-sarān-e-shauq kā koī nahīñ hai jumba-dār
شہر میں اس گروہ نے کس کو خفا نہیں کیا	shahr meñ is giroh ne kis ko ḳhafā nahīñ kiyā
جو بھی ہو تم پہ معترض اس کو یہی جواب دو	jo bhī ho tum pe mo'tariz us ko yahī javāb do
آپ بہت شریف ہیں آپ نے کیا نہیں کیا	aap bahut sharīf haiñ aap ne kyā nahīñ kiyā
نسبت علم ہے بہت حاکم وقت کو عزیز	nisbat ilm hai bahut hākim-e-vaqt ko aziiz
اس نے تو کار جہل بھی بے علما نہیں کیا	us ne to kār-e-jahl bhī be-ulamā nahīñ kiyā
جس کو بھی شیخ و شاہ نے حکم خدا دیا قرار	jis ko bhī shaiḳh o shaah ne hukm-e-ḳhudā diyā qarār
ہم نے نہیں کیا وہ کام ہاں بہ خدا نہیں کیا	ham ne nahīñ kyā vo kaam haañ ba-ḳhudā nahīñ kiyā
عیش امید ہی سے خطرہ ہے	aish-e-ummīd hī se ḳhatra hai
دل کو اب دل دہی سے خطرہ ہے	dil ko ab dil-dahī se ḳhatra hai
ہے کچھ ایسا کہ اس کی جلوت میں	hai kuchh aisā ki us kī jalvat meñ
ہمیں اپنی کمی سے خطرہ ہے	hameñ apnī kamī se ḳhatra hai
جس کے آغوش کا ہوں دیوانہ	jis ke āġhosh kā huuñ dīvāna
اس کے آغوش ہی سے خطرہ ہے	us ke āġhosh hī se ḳhatra hai
یاد کی دھوپ تو ہے روز کی بات	yaad kī dhuup to hai roz kī baat
ہاں مجھے چاندنی سے خطرہ ہے	haañ mujhe chāñdnī se ḳhatra hai
ہے عجب کچھ معاملہ درپیش	hai ajab kuchh mo.āmla darpesh
عقل کو آگہی سے خطرہ ہے	aql ko āgahī se ḳhatra hai
شہر غدار جان لے کہ تجھے	shahr-e-ġhaddār jaan le ki tujhe
ایک امروہوی سے خطرہ ہے	ek amrohvī se ḳhatra hai
ہے عجب طور حالت گریہ	hai ajab taur hālat-e-girya
کہ مژہ کو نمی سے خطرہ ہے	ki mizha ko namī se ḳhatra hai
حال خوش لکھنؤ کا دلی کا	haal ḳhush lucknow kā dillī kā
بس انہیں مصحفیؔ سے خطرہ ہے	bas unheñ 'mus.hafī' se ḳhatra hai
آسمانوں میں ہے خدا تنہا	āsmānoñ meñ hai ḳhudā tanhā
اور ہر آدمی سے خطرہ ہے	aur har aadmī se ḳhatra hai
میں کہوں کس طرح یہ بات اس سے	maiñ kahūñ kis tarah ye baat us se
تجھ کو جانم مجھی سے خطرہ ہے	tujh ko jānam mujhī se ḳhatra hai
آج بھی اے کنار بان مجھے	aaj bhī ai kanār-e-bān mujhe
تیری اک سانولی سے خطرہ ہے	terī ik sāñvlī se ḳhatra hai
ان لبوں کا لہو نہ پی جاؤں	un laboñ kā lahū na pī jā.ūñ
اپنی تشنہ لبی سے خطرہ ہے	apnī tishna-labī se ḳhatra hai
جونؔ ہی تو ہے جونؔ کے درپئے	'jaun' hī to hai 'jaun' ke darpai
میرؔ کو میرؔ ہی سے خطرہ ہے	'mīr' ko 'mīr' hī se ḳhatra hai
اب نہیں کوئی بات خطرے کی	ab nahīñ koī baat ḳhatre kī
اب سبھی کو سبھی سے خطرہ ہے	ab sabhī ko sabhī se ḳhatra hai
ابھی اک شور سا اٹھا ہے کہیں	abhī ik shor sā uThā hai kahīñ
کوئی خاموش ہو گیا ہے کہیں	koī ḳhāmosh ho gayā hai kahīñ
ہے کچھ ایسا کہ جیسے یہ سب کچھ	hai kuchh aisā ki jaise ye sab kuchh
اس سے پہلے بھی ہو چکا ہے کہیں	is se pahle bhī ho chukā hai kahīñ
تجھ کو کیا ہو گیا کہ چیزوں کو	tujh ko kyā ho gayā ki chīzoñ ko
کہیں رکھتا ہے ڈھونڈھتا ہے کہیں	kahīñ rakhtā hai DhūñDhtā hai kahīñ
جو یہاں سے کہیں نہ جاتا تھا	jo yahāñ se kahīñ na jaatā thā
وہ یہاں سے چلا گیا ہے کہیں	vo yahāñ se chalā gayā hai kahīñ
آج شمشان کی سی بو ہے یہاں	aaj shamshān kī sī bū hai yahāñ
کیا کوئی جسم جل رہا ہے کہیں	kyā koī jism jal rahā hai kahīñ
ہم کسی کے نہیں جہاں کے سوا	ham kisī ke nahīñ jahāñ ke sivā
ایسی وہ خاص بات کیا ہے کہیں	aisī vo ḳhaas baat kyā hai kahīñ
تو مجھے ڈھونڈ میں تجھے ڈھونڈوں	tū mujhe DhūñD maiñ tujhe DhūñDūñ
کوئی ہم میں سے رہ گیا ہے کہیں	koī ham meñ se rah gayā hai kahīñ
کتنی وحشت ہے درمیان ہجوم	kitnī vahshat hai darmiyān-e-hujūm
جس کو دیکھو گیا ہوا ہے کہیں	jis ko dekho gayā huā hai kahīñ
میں تو اب شہر میں کہیں بھی نہیں	maiñ to ab shahr meñ kahīñ bhī nahīñ
کیا مرا نام بھی لکھا ہے کہیں	kyā mirā naam bhī likhā hai kahīñ
اسی کمرے سے کوئی ہو کے وداع	isī kamre se koī ho ke vidā.a
اسی کمرے میں چھپ گیا ہے کہیں	isī kamre meñ chhup gayā hai kahīñ
مل کے ہر شخص سے ہوا محسوس	mil ke har shaḳhs se huā mahsūs
مجھ سے یہ شخص مل چکا ہے کہیں	mujh se ye shaḳhs mil chukā hai kahīñ
حالت حال کے سبب حالت حال ہی گئی	hālat-e-hāl ke sabab hālat-e-hāl hī ga.ī
شوق میں کچھ نہیں گیا شوق کی زندگی گئی	shauq meñ kuchh nahīñ gayā shauq kī zindagī ga.ī
تیرا فراق جان جاں عیش تھا کیا مرے لیے	terā firāq jān-e-jāñ aish thā kyā mire liye
یعنی ترے فراق میں خوب شراب پی گئی	ya.anī tire firāq meñ ḳhuub sharāb pī ga.ī
تیرے وصال کے لیے اپنے کمال کے لیے	tere visāl ke liye apne kamāl ke liye
حالت دل کہ تھی خراب اور خراب کی گئی	hālat-e-dil ki thī ḳharāb aur ḳharāb kī ga.ī
اس کی امید ناز کا ہم سے یہ مان تھا کہ آپ	us kī umīd-e-nāz kā ham se ye maan thā ki aap
عمر گزار دیجیے عمر گزار دی گئی	umr guzār dījiye umr guzār dī ga.ī
ایک ہی حادثہ تو ہے اور وہ یہ کہ آج تک	ek hī hādsa to hai aur vo ye ki aaj tak
بات نہیں کہی گئی بات نہیں سنی گئی	baat nahīñ kahī ga.ī baat nahīñ sunī ga.ī
بعد بھی تیرے جان جاں دل میں رہا عجب سماں	ba.ad bhī tere jān-e-jāñ dil meñ rahā ajab samāñ
یاد رہی تری یہاں پھر تری یاد بھی گئی	yaad rahī tirī yahāñ phir tirī yaad bhī ga.ī
اس کے بدن کو دی نمود ہم نے سخن میں اور پھر	us ke badan ko dī numūd ham ne suḳhan meñ aur phir
اس کے بدن کے واسطے ایک قبا بھی سی گئی	us ke badan ke vāste ek qabā bhī sī ga.ī
مینا بہ مینا مے بہ مے جام بہ جام جم بہ جم	mīnā-ba-mīnā mai-ba-mai jām-ba-jām jam-ba-jam
ناف پیالے کی ترے یاد عجب سہی گئی	nāf-piyāle kī tire yaad ajab sahī ga.ī
کہنی ہے مجھ کو ایک بات آپ سے یعنی آپ سے	kahnī hai mujh ko ek baat aap se ya.anī aap se
آپ کے شہر وصل میں لذت ہجر بھی گئی	aap ke shahr-e-vasl meñ lazzat-e-hijr bhī ga.ī
صحن خیال یار میں کی نہ بسر شب فراق	sehn-e-ḳhayāl-e-yār meñ kī na basar shab-e-firāq
جب سے وہ چاندنا گیا جب سے وہ چاندنی گئی	jab se vo chāñdnā gayā jab se vo chāñdnī ga.ī
آج لب گہر فشاں آپ نے وا نہیں کیا	aaj lab-e-guhar-fishāñ aap ne vā nahīñ kiyā
تذکرۂ خجستۂ آب و ہوا نہیں کیا	tazkira-e-ḳhajista-e-āb-o-havā nahīñ kiyā
کیسے کہیں کہ تجھ کو بھی ہم سے ہے واسطہ کوئی	kaise kaheñ ki tujh ko bhī ham se hai vāsta koī
تو نے تو ہم سے آج تک کوئی گلہ نہیں کیا	tū ne to ham se aaj tak koī gila nahīñ kiyā
جانے تری نہیں کے ساتھ کتنے ہی جبر تھے کہ تھے	jaane tirī nahīñ ke saath kitne hī jabr the ki the
میں نے ترے لحاظ میں تیرا کہا نہیں کیا	maiñ ne tire lihāz meñ terā kahā nahīñ kiyā
مجھ کو یہ ہوش ہی نہ تھا تو مرے بازوؤں میں ہے	mujh ko ye hosh hī na thā tū mire bāzuoñ meñ hai
یعنی تجھے ابھی تلک میں نے رہا نہیں کیا	ya.anī tujhe abhī talak maiñ ne rihā nahīñ kiyā
تو بھی کسی کے باب میں عہد شکن ہو غالباً	tū bhī kisī ke baab meñ ahd-shikan ho ġhāliban
میں نے بھی ایک شخص کا قرض ادا نہیں کیا	maiñ ne bhī ek shaḳhs kā qarz adā nahīñ kiyā
ہاں وہ نگاہ ناز بھی اب نہیں ماجرا طلب	haañ vo nigāh-e-nāz bhī ab nahīñ mājrā-talab
ہم نے بھی اب کی فصل میں شور بپا نہیں کیا	ham ne bhī ab kī fasl meñ shor bapā nahīñ kiyā
بڑا احسان ہم فرما رہے ہیں	baḌā ehsān ham farmā rahe haiñ
کہ ان کے خط انہیں لوٹا رہے ہیں	ki un ke ḳhat unheñ lauTā rahe haiñ
نہیں ترک محبت پر وہ راضی	nahīñ tark-e-mohabbat par vo raazī
قیامت ہے کہ ہم سمجھا رہے ہیں	qayāmat hai ki ham samjhā rahe haiñ
یقیں کا راستہ طے کرنے والے	yaqīñ kā rāsta tai karne vaale
بہت تیزی سے واپس آ رہے ہیں	bahut tezī se vāpas aa rahe haiñ
یہ مت بھولو کہ یہ لمحات ہم کو	ye mat bhūlo ki ye lamhāt ham ko
بچھڑنے کے لیے ملوا رہے ہیں	bichhaḌne ke liye milvā rahe haiñ
تعجب ہے کہ عشق و عاشقی سے	ta.ajjub hai ki ishq-o-āshiqī se
ابھی کچھ لوگ دھوکا کھا رہے ہیں	abhī kuchh log dhokā khā rahe haiñ
تمہیں چاہیں گے جب چھن جاؤ گی تم	tumheñ chāheñge jab chhin jāogī tum
ابھی ہم تم کو ارزاں پا رہے ہیں	abhī ham tum ko arzāñ pā rahe haiñ
کسی صورت انہیں نفرت ہو ہم سے	kisī sūrat unheñ nafrat ho ham se
ہم اپنے عیب خود گنوا رہے ہیں	ham apne aib ḳhud ginvā rahe haiñ
وہ پاگل مست ہے اپنی وفا میں	vo pāgal mast hai apnī vafā meñ
مری آنکھوں میں آنسو آ رہے ہیں	mirī āñkhoñ meñ aañsū aa rahe haiñ
دلیلوں سے اسے قائل کیا تھا	dalīloñ se use qaa.il kiyā thā
دلیلیں دے کے اب پچھتا رہے ہیں	dalīleñ de ke ab pachhtā rahe haiñ
تری بانہوں سے ہجرت کرنے والے	tirī bāñhoñ se hijrat karne vaale
نئے ماحول میں گھبرا رہے ہیں	na.e māhaul meñ ghabrā rahe haiñ
یہ جذب عشق ہے یا جذبۂ رحم	ye jazb-e-ishq hai yā jazba-e-raham
ترے آنسو مجھے رلوا رہے ہیں	tire aañsū mujhe rulvā rahe haiñ
عجب کچھ ربط ہے تم سے کہ تم کو	ajab kuchh rabt hai tum se ki tum ko
ہم اپنا جان کر ٹھکرا رہے ہیں	ham apnā jaan kar Thukrā rahe haiñ
وفا کی یادگاریں تک نہ ہوں گی	vafā kī yādgāreñ tak na hoñgī
مری جاں بس کوئی دن جا رہے ہیں	mirī jaañ bas koī din jā rahe haiñ
اے صبح میں اب کہاں رہا ہوں	ai subah maiñ ab kahāñ rahā huuñ
خوابوں ہی میں صرف ہو چکا ہوں	ḳhvāboñ hī meñ sarf ho chukā huuñ
سب میرے بغیر مطمئن ہوں	sab mere baġhair mutma.in hoñ
میں سب کے بغیر جی رہا ہوں	maiñ sab ke baġhair jī rahā huuñ
کیا ہے جو بدل گئی ہے دنیا	kyā hai jo badal ga.ī hai duniyā
میں بھی تو بہت بدل گیا ہوں	maiñ bhī to bahut badal gayā huuñ
گو اپنے ہزار نام رکھ لوں	go apne hazār naam rakh luuñ
پر اپنے سوا میں اور کیا ہوں	par apne sivā maiñ aur kyā huuñ
میں جرم کا اعتراف کر کے	maiñ jurm kā e'tirāf kar ke
کچھ اور ہے جو چھپا گیا ہوں	kuchh aur hai jo chhupā gayā huuñ
میں اور فقط اسی کی خواہش	maiñ aur faqat usī kī ḳhvāhish
اخلاق میں جھوٹ بولتا ہوں	aḳhlāq meñ jhuuT boltā huuñ
اک شخص جو مجھ سے وقت لے کر	ik shaḳhs jo mujh se vaqt le kar
آج آ نہ سکا تو خوش ہوا ہوں	aaj aa na sakā to ḳhush huā huuñ
ہر شخص سے بے نیاز ہو جا	har shaḳhs se be-niyāz ho jā
پھر سب سے یہ کہہ کہ میں خدا ہوں	phir sab se ye kah ki maiñ ḳhudā huuñ
چرکے تو تجھے دیے ہیں میں نے	charke to tujhe diye haiñ maiñ ne
پر خون بھی میں ہی تھوکتا ہوں	par ḳhuun bhī maiñ hī thūktā huuñ
رویا ہوں تو اپنے دوستوں میں	royā huuñ to apne dostoñ meñ
پر تجھ سے تو ہنس کے ہی ملا ہوں	par tujh se to hañs ke hī milā huuñ
اے شخص میں تیری جستجو سے	ai shaḳhs maiñ terī justujū se
بیزار نہیں ہوں تھک گیا ہوں	bezār nahīñ huuñ thak gayā huuñ
میں شمع سحر کا نغمہ گر تھا	maiñ sham-e-sahar kā naġhma-gar thā
اب تھک کے کراہنے لگا ہوں	ab thak ke karāhne lagā huuñ
کل پر ہی رکھو وفا کی باتیں	kal par hī rakho vafā kī bāteñ
میں آج بہت بوجھا ہوا ہوں	maiñ aaj bahut bojhā huā huuñ
کوئی بھی نہیں ہے مجھ سے نادم	koī bhī nahīñ hai mujh se nādim
بس طے یہ ہوا کہ میں برا ہوں	bas tai ye huā ki maiñ burā huuñ
کس سے اظہار مدعا کیجے	kis se iz.hār-e-mudda.ā kiije
آپ ملتے نہیں ہیں کیا کیجے	aap milte nahīñ haiñ kyā kiije
ہو نہ پایا یہ فیصلہ اب تک	ho na paayā ye faisla ab tak
آپ کیجے تو کیا کیا کیجے	aap kiije to kyā kiyā kiije
آپ تھے جس کے چارہ گر وہ جواں	aap the jis ke chāra-gar vo javāñ
سخت بیمار ہے دعا کیجے	saḳht bīmār hai duā kiije
ایک ہی فن تو ہم نے سیکھا ہے	ek hī fan to ham ne sīkhā hai
جس سے ملیے اسے خفا کیجے	jis se miliye use ḳhafā kiije
ہے تقاضا مری طبیعت کا	hai taqāzā mirī tabī.at kā
ہر کسی کو چراغ پا کیجے	har kisī ko charāġh-pā kiije
ہے تو بارے یہ عالم اسباب	hai to baare ye ālam-e-asbāb
بے سبب چیخنے لگا کیجے	be-sabab chīḳhne lagā kiije
آج ہم کیا گلہ کریں اس سے	aaj ham kyā gila kareñ us se
گلۂ تنگیٔ قبا کیجے	gila-e-tañgī-e-qabā kiije
نطق حیوان پر گراں ہے ابھی	nutq haivān par garāñ hai abhī
گفتگو کم سے کم کیا کیجے	guftugū kam se kam kiyā kiije
نام اپنا صبا صبا کیجے	naam apnā sabā sabā kiije
زندگی کا عجب معاملہ ہے	zindagī kā ajab mo.āmla hai
ایک لمحے میں فیصلہ کیجے	ek lamhe meñ faisla kiije
مجھ کو عادت ہے روٹھ جانے کی	mujh ko aadat hai ruuTh jaane kī
آپ مجھ کو منا لیا کیجے	aap mujh ko manā liyā kiije
ملتے رہیے اسی تپاک کے ساتھ	milte rahiye isī tapāk ke saath
بے وفائی کی انتہا کیجے	bevafā.ī kī intihā kiije
کوہ کن کو ہے خودکشی خواہش	kohkan ko hai ḳhud-kushī ḳhvāhish
شاہ بانو سے التجا کیجے	shāh-bāno se iltijā kiije
مجھ سے کہتی تھیں وہ شراب آنکھیں	mujh se kahtī thiiñ vo sharāb āñkheñ
آپ وہ زہر مت پیا کیجے	aap vo zahar mat piyā kiije
رنگ ہر رنگ میں ہے داد طلب	rañg har rañg meñ hai dād-talab
خون تھوکوں تو واہ وا کیجے	ḳhuun thūkūñ to vāh-vā kiije
ابھی فرمان آیا ہے وہاں سے	abhī farmān aayā hai vahāñ se
کہ ہٹ جاؤں میں اپنے درمیاں سے	ki haT jā.ūñ maiñ apne darmiyāñ se
یہاں جو ہے تنفس ہی میں گم ہے	yahāñ jo hai tanaffus hī meñ gum hai
پرندے اڑ رہے ہیں شاخ جاں سے	parinde uḌ rahe haiñ shāḳh-e-jāñ se
دریچہ باز ہے یادوں کا اور میں	darīcha baaz hai yādoñ kā aur maiñ
ہوا سنتا ہوں پیڑوں کی زباں سے	havā suntā huuñ peḌoñ kī zabāñ se
زمانہ تھا وہ دل کی زندگی کا	zamāna thā vo dil kī zindagī kā
تری فرقت کے دن لاؤں کہاں سے	tirī furqat ke din lā.ūñ kahāñ se
تھا اب تک معرکہ باہر کا درپیش	thā ab tak ma.arka bāhar kā darpesh
ابھی تو گھر بھی جانا ہے یہاں سے	abhī to ghar bhī jaanā hai yahāñ se
فلاں سے تھی غزل بہتر فلاں کی	fulāñ se thī ġhazal behtar fulāñ kī
فلاں کے زخم اچھے تھے فلاں سے	fulāñ ke zaḳhm achchhe the fulāñ se
خبر کیا دوں میں شہر رفتگاں کی	ḳhabar kyā duuñ maiñ shahr-e-raftagāñ kī
کوئی لوٹے بھی شہر رفتگاں سے	koī lauTe bhī shahr-e-raftagāñ se
یہی انجام کیا تجھ کو ہوس تھا	yahī anjām kyā tujh ko havas thā
کوئی پوچھے تو میر داستاں سے	koī pūchhe to mīr-e-dāstāñ se
سینہ دہک رہا ہو تو کیا چپ رہے کوئی	siina dahak rahā ho to kyā chup rahe koī
کیوں چیخ چیخ کر نہ گلا چھیل لے کوئی	kyuuñ chīḳh chīḳh kar na galā chhīl le koī
ثابت ہوا سکون دل و جاں کہیں نہیں	sābit huā sukūn-e-dil-o-jāñ kahīñ nahīñ
رشتوں میں ڈھونڈھتا ہے تو ڈھونڈا کرے کوئی	rishtoñ meñ DhūñDhtā hai to DhūñDā kare koī
ترک تعلقات کوئی مسئلہ نہیں	tark-e-ta.alluqāt koī mas.ala nahīñ
یہ تو وہ راستہ ہے کہ بس چل پڑے کوئی	ye to vo rāsta hai ki bas chal paḌe koī
دیوار جانتا تھا جسے میں وہ دھول تھی	dīvār jāntā thā jise maiñ vo dhuul thī
اب مجھ کو اعتماد کی دعوت نہ دے کوئی	ab mujh ko e'timād kī dāvat na de koī
میں خود یہ چاہتا ہوں کہ حالات ہوں خراب	maiñ ḳhud ye chāhtā huuñ ki hālāt huuñ ḳharāb
میرے خلاف زہر اگلتا پھرے کوئی	mere ḳhilāf zahr ugaltā phire koī
اے شخص اب تو مجھ کو سبھی کچھ قبول ہے	ai shaḳhs ab to mujh ko sabhī kuchh qubūl hai
یہ بھی قبول ہے کہ تجھے چھین لے کوئی	ye bhī qubūl hai ki tujhe chhīn le koī
ہاں ٹھیک ہے میں اپنی انا کا مریض ہوں	haañ Thiik hai maiñ apnī anā kā marīz huuñ
آخر مرے مزاج میں کیوں دخل دے کوئی	āḳhir mire mizāj meñ kyuuñ daḳhl de koī
اک شخص کر رہا ہے ابھی تک وفا کا ذکر	ik shaḳhs kar rahā hai abhī tak vafā kā zikr
کاش اس زباں دراز کا منہ نوچ لے کوئی	kaash us zabāñ-darāz kā muñh noch le koī
زندگی کیا ہے اک کہانی ہے	zindagī kyā hai ik kahānī hai
یہ کہانی نہیں سنانی ہے	ye kahānī nahīñ sunānī hai
ہے خدا بھی عجیب یعنی جو	hai ḳhudā bhī ajiib ya.anī jo
نہ زمینی نہ آسمانی ہے	na zamīnī na āsmānī hai
ہے مرے شوق وصل کو یہ گلہ	hai mire shauq-e-vasl ko ye gila
اس کا پہلو سرائے فانی ہے	us kā pahlū sarā-e-fānī hai
اپنی تعمیر جان و دل کے لیے	apnī tāmīr-e-jān-o-dil ke liye
اپنی بنیاد ہم کو ڈھانی ہے	apnī buniyād ham ko Dhānī hai
یہ ہے لمحوں کا ایک شہر ازل	ye hai lamhoñ kā ek shahr-e-azal
یاں کی ہر بات ناگہانی ہے	yaañ kī har baat nā-gahānī hai
چلیے اے جان شام آج تمہیں	chaliye ai jān-e-shām aaj tumheñ
شمع اک قبر پر جلانی ہے	sham.a ik qabr par jalānī hai
رنگ کی اپنی بات ہے ورنہ	rañg kī apnī baat hai varna
آخرش خون بھی تو پانی ہے	āḳhirash ḳhuun bhī to paanī hai
اک عبث کا وجود ہے جس سے	ik abas kā vajūd hai jis se
زندگی کو مراد پانی ہے	zindagī ko murād paanī hai
شام ہے اور صحن میں دل کے	shaam hai aur sahn meñ dil ke
اک عجب حزن آسمانی ہے	ik ajab huzn-e-āsmānī hai
روح پیاسی کہاں سے آتی ہے	ruuh pyāsī kahāñ se aatī hai
یہ اداسی کہاں سے آتی ہے	ye udāsī kahāñ se aatī hai
ہے وہ یک سر سپردگی تو بھلا	hai vo yak-sar supurdagī to bhalā
بد حواسی کہاں سے آتی ہے	bad-havāsī kahāñ se aatī hai
وہ ہم آغوش ہے تو پھر دل میں	vo ham-āġhosh hai to phir dil meñ
نا شناسی کہاں سے آتی ہے	nā-shanāsī kahāñ se aatī hai
ایک زندان بے دلی اور شام	ek zindān-e-be-dilī aur shaam
یہ صبا سی کہاں سے آتی ہے	ye sabā sī kahāñ se aatī hai
تو ہے پہلو میں پھر تری خوشبو	tū hai pahlū meñ phir tirī ḳhushbū
ہو کے باسی کہاں سے آتی ہے	ho ke baasī kahāñ se aatī hai
دل ہے شب سوختہ سوائے امید	dil hai shab-soḳhta sivā.e ummīd
تو ندا سی کہاں سے آتی ہے	tū nidā sī kahāñ se aatī hai
میں ہوں تجھ میں اور آس ہوں تیری	maiñ huuñ tujh meñ aur aas huuñ terī
تو نراسی کہاں سے آتی ہے	to nirāsī kahāñ se aatī hai
کام کی بات میں نے کی ہی نہیں	kaam kī baat maiñ ne kī hī nahīñ
یہ مرا طور زندگی ہی نہیں	ye mirā taur-e-zindagī hī nahīñ
اے امید اے امید نو میداں	ai umiid ai umīd-e-nau-maidāñ
مجھ سے میت تری اٹھی ہی نہیں	mujh se mayyat tirī uThī hī nahīñ
میں جو تھا اس گلی کا مست خرام	maiñ jo thā us galī kā mast-e-ḳhirām
اس گلی میں مری چلی ہی نہیں	us galī meñ mirī chalī hī nahīñ
یہ سنا ہے کہ میرے کوچ کے بعد	ye sunā hai ki mere kuuch ke ba.ad
اس کی خوشبو کہیں بسی ہی نہیں	us kī ḳhushbū kahīñ basī hī nahīñ
تھی جو اک فاختہ اداس اداس	thī jo ik fāḳhta udaas udaas
صبح وہ شاخ سے اڑی ہی نہیں	sub.h vo shāḳh se uḌī hī nahīñ
مجھ میں اب میرا جی نہیں لگتا	mujh meñ ab merā jī nahīñ lagtā
اور ستم یہ کہ میرا جی ہی نہیں	aur sitam ye ki merā jī hī nahīñ
وہ جو رہتی تھی دل محلے میں	vo jo rahtī thī dil-mohalle meñ
پھر وہ لڑکی مجھے ملی ہی نہیں	phir vo laḌkī mujhe milī hī nahīñ
جائیے اور خاک اڑائیے آپ	jā.iye aur ḳhaak uḌā.iye aap
اب وہ گھر کیا کہ وہ گلی ہی نہیں	ab vo ghar kyā ki vo galī hī nahīñ
ہائے وہ شوق جو نہیں تھا کبھی	haa.e vo shauq jo nahīñ thā kabhī
ہائے وہ زندگی جو تھی ہی نہیں	haa.e vo zindagī jo thī hī nahīñ
ایذا دہی کی داد جو پاتا رہا ہوں میں	īzā-dahī kī daad jo paatā rahā huuñ maiñ
ہر ناز آفریں کو ستاتا رہا ہوں میں	har nāz-āfrīñ ko satātā rahā huuñ maiñ
اے خوش خرام پاؤں کے چھالے تو گن ذرا	ai ḳhush-ḳhirām paañv ke chhāle to gin zarā
تجھ کو کہاں کہاں نہ پھراتا رہا ہوں میں	tujh ko kahāñ kahāñ na phirātā rahā huuñ maiñ
اک حسن بے مثال کی تمثیل کے لیے	ik husn-e-be-misāl kī tamsīl ke liye
پرچھائیوں پہ رنگ گراتا رہا ہوں میں	parchhā.iyoñ pe rañg girātā rahā huuñ maiñ
کیا مل گیا ضمیر ہنر بیچ کر مجھے	kyā mil gayā zamīr-e-hunar bech kar mujhe
اتنا کہ صرف کام چلاتا رہا ہوں میں	itnā ki sirf kaam chalātā rahā huuñ maiñ
روحوں کے پردہ پوش گناہوں سے بے خبر	rūhoñ ke parda-posh gunāhoñ se be-ḳhabar
جسموں کی نیکیاں ہی گناتا رہا ہوں میں	jismoñ kī nekiyāñ hī ginātā rahā huuñ maiñ
تجھ کو خبر نہیں کہ ترا کرب دیکھ کر	tujh ko ḳhabar nahīñ ki tirā karb dekh kar
اکثر ترا مذاق اڑاتا رہا ہوں میں	akasr tirā mazāq uḌātā rahā huuñ maiñ
شاید مجھے کسی سے محبت نہیں ہوئی	shāyad mujhe kisī se mohabbat nahīñ huī
لیکن یقین سب کو دلاتا رہا ہوں میں	lekin yaqīn sab ko dilātā rahā huuñ maiñ
اک سطر بھی کبھی نہ لکھی میں نے تیرے نام	ik satr bhī kabhī na likhī maiñ ne tere naam
پاگل تجھی کو یاد بھی آتا رہا ہوں میں	pāgal tujhī ko yaad bhī aatā rahā huuñ maiñ
جس دن سے اعتماد میں آیا ترا شباب	jis din se e'timād meñ aayā tirā shabāb
اس دن سے تجھ پہ ظلم ہی ڈھاتا رہا ہوں میں	us din se tujh pe zulm hī Dhātā rahā huuñ maiñ
اپنا مثالیہ مجھے اب تک نہ مل سکا	apnā misāliya mujhe ab tak na mil sakā
ذروں کو آفتاب بناتا رہا ہوں میں	zarroñ ko āftāb banātā rahā huuñ maiñ
بیدار کر کے تیرے بدن کی خود آگہی	bedār kar ke tere badan kī ḳhud-āgahī
تیرے بدن کی عمر گھٹاتا رہا ہوں میں	tere badan kī umr ghaTātā rahā huuñ maiñ
کل دوپہر عجیب سی اک بے دلی رہی	kal dopahar ajiib sī ik be-dilī rahī
بس تیلیاں جلا کے بجھاتا رہا ہوں میں	bas tīliyāñ jalā ke bujhātā rahā huuñ maiñ
ہم تو جیسے وہاں کے تھے ہی نہیں	ham to jaise vahāñ ke the hī nahīñ
بے اماں تھے اماں کے تھے ہی نہیں	be-amāñ the amaañ ke the hī nahīñ
ہم کہ ہیں تیری داستاں یکسر	ham ki haiñ terī dāstāñ yaksar
ہم تری داستاں کے تھے ہی نہیں	ham tirī dāstāñ ke the hī nahīñ
ان کو آندھی میں ہی بکھرنا تھا	un ko āñdhī meñ hī bikharnā thā
بال و پر آشیاں کے تھے ہی نہیں	baal o par āshiyāñ ke the hī nahīñ
اب ہمارا مکان کس کا ہے	ab hamārā makān kis kā hai
ہم تو اپنے مکاں کے تھے ہی نہیں	ham to apne makāñ ke the hī nahīñ
ہو تری خاک آستاں پہ سلام	ho tirī ḳhāk-e-āstāñ pe salām
ہم ترے آستاں کے تھے ہی نہیں	ham tire āstāñ ke the hī nahīñ
ہم نے رنجش میں یہ نہیں سوچا	ham ne ranjish meñ ye nahīñ sochā
کچھ سخن تو زباں کے تھے ہی نہیں	kuchh suḳhan to zabāñ ke the hī nahīñ
دل نے ڈالا تھا درمیاں جن کو	dil ne Daalā thā darmiyāñ jin ko
لوگ وہ درمیاں کے تھے ہی نہیں	log vo darmiyāñ ke the hī nahīñ
اس گلی نے یہ سن کے صبر کیا	us galī ne ye sun ke sabr kiyā
جانے والے یہاں کے تھے ہی نہیں	jaane vaale yahāñ ke the hī nahīñ
عمر گزرے گی امتحان میں کیا	umr guzregī imtihān meñ kyā
داغ ہی دیں گے مجھ کو دان میں کیا	daaġh hī deñge mujh ko daan meñ kyā
میری ہر بات بے اثر ہی رہی	merī har baat be-asar hī rahī
نقص ہے کچھ مرے بیان میں کیا	naqs hai kuchh mire bayān meñ kyā
مجھ کو تو کوئی ٹوکتا بھی نہیں	mujh ko to koī Toktā bhī nahīñ
یہی ہوتا ہے خاندان میں کیا	yahī hotā hai ḳhāndān meñ kyā
اپنی محرومیاں چھپاتے ہیں	apnī mahrūmiyāñ chhupāte haiñ
ہم غریبوں کی آن بان میں کیا	ham ġharīboñ kī ān-bān meñ kyā
خود کو جانا جدا زمانے سے	ḳhud ko jaanā judā zamāne se
آ گیا تھا مرے گمان میں کیا	aa gayā thā mire gumān meñ kyā
شام ہی سے دکان دید ہے بند	shaam hī se dukān-e-dīd hai band
نہیں نقصان تک دکان میں کیا	nahīñ nuqsān tak dukān meñ kyā
اے مرے صبح و شام دل کی شفق	ai mire sub.h-o-shām-e-dil kī shafaq
تو نہاتی ہے اب بھی بان میں کیا	tū nahātī hai ab bhī baan meñ kyā
بولتے کیوں نہیں مرے حق میں	bolte kyuuñ nahīñ mire haq meñ
آبلے پڑ گئے زبان میں کیا	aable paḌ ga.e zabān meñ kyā
خامشی کہہ رہی ہے کان میں کیا	ḳhāmushī kah rahī hai kaan meñ kyā
آ رہا ہے مرے گمان میں کیا	aa rahā hai mire gumān meñ kyā
دل کہ آتے ہیں جس کو دھیان بہت	dil ki aate haiñ jis ko dhyān bahut
خود بھی آتا ہے اپنے دھیان میں کیا	ḳhud bhī aatā hai apne dhyān meñ kyā
وہ ملے تو یہ پوچھنا ہے مجھے	vo mile to ye pūchhnā hai mujhe
اب بھی ہوں میں تری امان میں کیا	ab bhī huuñ maiñ tirī amaan meñ kyā
یوں جو تکتا ہے آسمان کو تو	yuuñ jo taktā hai āsmān ko tū
کوئی رہتا ہے آسمان میں کیا	koī rahtā hai āsmān meñ kyā
ہے نسیم بہار گرد آلود	hai nasīm-e-bahār gard-ālūd
خاک اڑتی ہے اس مکان میں کیا	ḳhaak uḌtī hai us makān meñ kyā
یہ مجھے چین کیوں نہیں پڑتا	ye mujhe chain kyuuñ nahīñ paḌtā
ایک ہی شخص تھا جہان میں کیا	ek hī shaḳhs thā jahān meñ kyā
گھر سے ہم گھر تلک گئے ہوں گے	ghar se ham ghar talak ga.e hoñge
اپنے ہی آپ تک گئے ہوں گے	apne hī aap tak ga.e hoñge
ہم جو اب آدمی ہیں پہلے کبھی	ham jo ab aadmī haiñ pahle kabhī
جام ہوں گے چھلک گئے ہوں گے	jaam hoñge chhalak ga.e hoñge
وہ بھی اب ہم سے تھک گیا ہوگا	vo bhī ab ham se thak gayā hogā
ہم بھی اب اس سے تھک گئے ہوں گے	ham bhī ab us se thak ga.e hoñge
شب جو ہم سے ہوا معاف کرو	shab jo ham se huā muaaf karo
نہیں پی تھی بہک گئے ہوں گے	nahīñ pī thī bahak ga.e hoñge
کتنے ہی لوگ حرص شہرت میں	kitne hī log hirs-e-shohrat meñ
دار پر خود لٹک گئے ہوں گے	daar par ḳhud laTak ga.e hoñge
شکر ہے اس نگاہ کم کا میاں	shukr hai is nigāh-e-kam kā miyāñ
پہلے ہی ہم کھٹک گئے ہوں گے	pahle hī ham khaTak ga.e hoñge
ہم تو اپنی تلاش میں اکثر	ham to apnī talāsh meñ akasr
از سما تا سمک گئے ہوں گے	az samā-tā-samak ga.e hoñge
اس کا لشکر جہاں تہاں یعنی	us kā lashkar jahāñ-tahāñ ya.anī
ہم بھی بس بے کمک گئے ہوں گے	ham bhī bas be-kumak ga.e hoñge
جونؔ اللہ اور یہ عالم	'jaun' allāh aur ye aalam
بیچ میں ہم اٹک گئے ہوں گے	biich meñ ham aTak ga.e hoñge
اک ہنر ہے جو کر گیا ہوں میں	ik hunar hai jo kar gayā huuñ maiñ
سب کے دل سے اتر گیا ہوں میں	sab ke dil se utar gayā huuñ maiñ
کیسے اپنی ہنسی کو ضبط کروں	kaise apnī hañsī ko zabt karūñ
سن رہا ہوں کہ گھر گیا ہوں میں	sun rahā huuñ ki ghar gayā huuñ maiñ
کیا بتاؤں کہ مر نہیں پاتا	kyā batā.ūñ ki mar nahīñ paatā
جیتے جی جب سے مر گیا ہوں میں	jīte-jī jab se mar gayā huuñ maiñ
اب ہے بس اپنا سامنا در پیش	ab hai bas apnā sāmnā dar-pesh
ہر کسی سے گزر گیا ہوں میں	har kisī se guzar gayā huuñ maiñ
وہی ناز و ادا وہی غمزے	vahī nāz-o-adā vahī ġhamze
سر بہ سر آپ پر گیا ہوں میں	sar-ba-sar aap par gayā huuñ maiñ
عجب الزام ہوں زمانے کا	ajab ilzām huuñ zamāne kā
کہ یہاں سب کے سر گیا ہوں میں	ki yahāñ sab ke sar gayā huuñ maiñ
کبھی خود تک پہنچ نہیں پایا	kabhī ḳhud tak pahuñch nahīñ paayā
جب کہ واں عمر بھر گیا ہوں میں	jab ki vaañ umr bhar gayā huuñ maiñ
تم سے جاناں ملا ہوں جس دن سے	tum se jānāñ milā huuñ jis din se
بے طرح خود سے ڈر گیا ہوں میں	be-tarah ḳhud se Dar gayā huuñ maiñ
کوئے جاناں میں سوگ برپا ہے	kū-e-jānāñ meñ sog barpā hai
کہ اچانک سدھر گیا ہوں میں	ki achānak sudhar gayā huuñ maiñ
بے دلی کیا یوں ہی دن گزر جائیں گے	be-dilī kyā yūñhī din guzar jā.eñge
صرف زندہ رہے ہم تو مر جائیں گے	sirf zinda rahe ham to mar jā.eñge
رقص ہے رنگ پر رنگ ہم رقص ہیں	raqs hai rañg par rañg ham-raqs haiñ
سب بچھڑ جائیں گے سب بکھر جائیں گے	sab bichhaḌ jā.eñge sab bikhar jā.eñge
یہ خراباتیان خرد باختہ	ye ḳharābātiyān-e-ḳhirad-bāḳhta
صبح ہوتے ہی سب کام پر جائیں گے	sub.h hote hī sab kaam par jā.eñge
کتنی دل کش ہو تم کتنا دلجو ہوں میں	kitnī dilkash ho tum kitnā dil-jū huuñ maiñ
کیا ستم ہے کہ ہم لوگ مر جائیں گے	kyā sitam hai ki ham log mar jā.eñge
ہے غنیمت کہ اسرار ہستی سے ہم	hai ġhanīmat ki asrār-e-hastī se ham
بے خبر آئے ہیں بے خبر جائیں گے	be-ḳhabar aa.e haiñ be-ḳhabar jā.eñge
آدمی وقت پر گیا ہوگا	aadmī vaqt par gayā hogā
وقت پہلے گزر گیا ہوگا	vaqt pahle guzar gayā hogā
وہ ہماری طرف نہ دیکھ کے بھی	vo hamārī taraf na dekh ke bhī
کوئی احسان دھر گیا ہوگا	koī ehsān dhar gayā hogā
خود سے مایوس ہو کے بیٹھا ہوں	ḳhud se māyūs ho ke baiThā huuñ
آج ہر شخص مر گیا ہوگا	aaj har shaḳhs mar gayā hogā
شام تیرے دیار میں آخر	shaam tere dayār meñ āḳhir
کوئی تو اپنے گھر گیا ہوگا	koī to apne ghar gayā hogā
مرہم ہجر تھا عجب اکسیر	marham-e-hijr thā ajab iksīr
اب تو ہر زخم بھر گیا ہوگا	ab to har zaḳhm bhar gayā hogā
تو بھی چپ ہے میں بھی چپ ہوں یہ کیسی تنہائی ہے	tū bhī chup hai maiñ bhī chup huuñ ye kaisī tanhā.ī hai
تیرے ساتھ تری یاد آئی کیا تو سچ مچ آئی ہے	tere saath tirī yaad aa.ī kyā tū sach-much aa.ī hai
شاید وہ دن پہلا دن تھا پلکیں بوجھل ہونے کا	shāyad vo din pahlā din thā palkeñ bojhal hone kā
مجھ کو دیکھتے ہی جب اس کی انگڑائی شرمائی ہے	mujh ko dekhte hī jab us kī añgḌā.ī sharmā.ī hai
اس دن پہلی بار ہوا تھا مجھ کو رفاقت کا احساس	us din pahlī baar huā thā mujh ko rifāqat kā ehsās
جب اس کے ملبوس کی خوشبو گھر پہنچانے آئی ہے	jab us ke malbūs kī ḳhushbū ghar pahuñchāne aa.ī hai
حسن سے عرض شوق نہ کرنا حسن کو زک پہنچانا ہے	husn se arz-e-shauq na karnā husn ko zak pahuñchānā hai
ہم نے عرض شوق نہ کر کے حسن کو زک پہنچائی ہے	ham ne arz-e-shauq na kar ke husn ko zak pahuñchā.ī hai
ہم کو اور تو کچھ نہیں سوجھا البتہ اس کے دل میں	ham ko aur to kuchh nahīñ sūjhā albatta us ke dil meñ
سوز رقابت پیدا کر کے اس کی نیند اڑائی ہے	soz-e-raqābat paidā kar ke us kī niiñd uḌaa.ī hai
ہم دونوں مل کر بھی دلوں کی تنہائی میں بھٹکیں گے	ham donoñ mil kar bhī diloñ kī tanhā.ī meñ bhaTkeñge
پاگل کچھ تو سوچ یہ تو نے کیسی شکل بنائی ہے	pāgal kuchh to soch ye tū ne kaisī shakl banā.ī hai
عشق پیچاں کی صندل پر جانے کس دن بیل چڑھے	ishq-e-pechāñ kī sandal par jaane kis din bel chaḌhe
کیاری میں پانی ٹھہرا ہے دیواروں پر کائی ہے	kyārī meñ paanī Thahrā hai dīvāroñ par kaa.ī hai
حسن کے جانے کتنے چہرے حسن کے جانے کتنے نام	husn ke jaane kitne chehre husn ke jaane kitne naam
عشق کا پیشہ حسن پرستی عشق بڑا ہرجائی ہے	ishq kā pesha husn-parastī ishq baḌā harjā.ī hai
آج بہت دن بعد میں اپنے کمرے تک آ نکلا تھا	aaj bahut din ba.ad maiñ apne kamre tak aa niklā thā
جوں ہی دروازہ کھولا ہے اس کی خوشبو آئی ہے	juuñ hī darvāza kholā hai us kī ḳhushbū aa.ī hai
ایک تو اتنا حبس ہے پھر میں سانسیں روکے بیٹھا ہوں	ek to itnā habs hai phir maiñ sāñseñ roke baiThā huuñ
ویرانی نے جھاڑو دے کے گھر میں دھول اڑائی ہے	vīrānī ne jhāḌū de ke ghar meñ dhuul uḌaa.ī hai
اس کے پہلو سے لگ کے چلتے ہیں	us ke pahlū se lag ke chalte haiñ
ہم کہیں ٹالنے سے ٹلتے ہیں	ham kahīñ Tālne se Talte haiñ
بند ہے مے کدوں کے دروازے	band hai mai-kadoñ ke darvāze
ہم تو بس یوں ہی چل نکلتے ہیں	ham to bas yūñhī chal nikalte haiñ
میں اسی طرح تو بہلتا ہوں	maiñ usī tarah to bahaltā huuñ
اور سب جس طرح بہلتے ہیں	aur sab jis tarah bahalte haiñ
وہ ہے جان اب ہر ایک محفل کی	vo hai jaan ab har ek mahfil kī
ہم بھی اب گھر سے کم نکلتے ہیں	ham bhī ab ghar se kam nikalte haiñ
کیا تکلف کریں یہ کہنے میں	kyā takalluf kareñ ye kahne meñ
جو بھی خوش ہے ہم اس سے جلتے ہیں	jo bhī ḳhush hai ham us se jalte haiñ
ہے اسے دور کا سفر در پیش	hai use duur kā safar dar-pesh
ہم سنبھالے نہیں سنبھلتے ہیں	ham sambhāle nahīñ sambhalte haiñ
شام فرقت کی لہلہا اٹھی	shaam furqat kī lahlhā uThī
وہ ہوا ہے کہ زخم بھرتے ہیں	vo havā hai ki zaḳhm bharte haiñ
ہے عجب فیصلے کا صحرا بھی	hai ajab faisle kā sahrā bhī
چل نہ پڑیے تو پاؤں جلتے ہیں	chal na paḌiye to paañv jalte haiñ
ہو رہا ہوں میں کس طرح برباد	ho rahā huuñ maiñ kis tarah barbād
دیکھنے والے ہاتھ ملتے ہیں	dekhne vaale haath malte haiñ
تم بنو رنگ تم بنو خوشبو	tum bano rañg tum bano ḳhushbū
ہم تو اپنے سخن میں ڈھلتے ہیں	ham to apne suḳhan meñ Dhalte haiñ
ہے جستجو کہ خوب سے ہے خوب تر کہاں	hai justujū ki ḳhuub se hai ḳhūb-tar kahāñ
اب ٹھہرتی ہے دیکھیے جا کر نظر کہاں	ab Thahartī hai dekhiye jā kar nazar kahāñ
ہیں دور جام اول شب میں خودی سے دور	haiñ daur-e-jām-e-avval-e-shab meñ ḳhudī se duur
ہوتی ہے آج دیکھیے ہم کو سحر کہاں	hotī hai aaj dekhiye ham ko sahar kahāñ
یا رب اس اختلاط کا انجام ہو بخیر	yā rab is iḳhtilāt kā anjām ho ba-ḳhair
تھا اس کو ہم سے ربط مگر اس قدر کہاں	thā us ko ham se rabt magar is qadar kahāñ
اک عمر چاہیئے کہ گوارا ہو نیش عشق	ik umr chāhiye ki gavārā ho nīsh-e-ishq
رکھی ہے آج لذت زخم جگر کہاں	rakkhī hai aaj lazzat-e-zaḳhm-e-jigar kahāñ
بس ہو چکا بیاں کسل و رنج راہ کا	bas ho chukā bayāñ kasal-o-ranj-e-rāh kā
خط کا مرے جواب ہے اے نامہ بر کہاں	ḳhat kā mire javāb hai ai nāma-bar kahāñ
کون و مکاں سے ہے دل وحشی کنارہ گیر	kaun o makāñ se hai dil-e-vahshī kanāra-gīr
اس خانماں خراب نے ڈھونڈا ہے گھر کہاں	is ḳhānumāñ-ḳharāb ne DhūñDā hai ghar kahāñ
ہم جس پہ مر رہے ہیں وہ ہے بات ہی کچھ اور	ham jis pe mar rahe haiñ vo hai baat hī kuchh aur
عالم میں تجھ سے لاکھ سہی تو مگر کہاں	aalam meñ tujh se laakh sahī tū magar kahāñ
ہوتی نہیں قبول دعا ترک عشق کی	hotī nahīñ qubūl duā tark-e-ishq kī
دل چاہتا نہ ہو تو زباں میں اثر کہاں	dil chāhtā na ho to zabāñ meñ asar kahāñ
حالیؔ نشاط نغمہ و مے ڈھونڈھتے ہو اب	'hālī' nashāt-e-naġhma-o-mai DhūñDhte ho ab
آئے ہو وقت صبح رہے رات بھر کہاں	aa.e ho vaqt-e-sub.h rahe raat bhar kahāñ
جیتے جی موت کے تم منہ میں نہ جانا ہرگز	jiite jī maut ke tum muñh meñ na jaanā hargiz
دوستو دل نہ لگانا نہ لگانا ہرگز	dosto dil na lagānā na lagānā hargiz
عشق بھی تاک میں بیٹھا ہے نظر بازوں کی	ishq bhī taak meñ baiThā hai nazar-bāzoñ kī
دیکھنا شیر سے آنکھیں نہ لڑانا ہرگز	dekhnā sher se āñkheñ na laḌānā hargiz
ہاتھ ملنے نہ ہوں پیری میں اگر حسرت سے	haath malne na hoñ piirī meñ agar hasrat se
تو جوانی میں نہ یہ روگ بسانا ہرگز	to javānī meñ na ye rog basānā hargiz
جتنے رستے تھے ترے ہو گئے ویراں اے عشق	jitne raste the tire ho ga.e vīrāñ ai ishq
آ کے ویرانوں میں اب گھر نہ بسانا ہرگز	aa ke vīrānoñ meñ ab ghar na basānā hargiz
کوچ سب کر گئے دلی سے ترے قدر شناس	kuuch sab kar ga.e dillī se tire qadr-shanās
قدر یاں رہ کے اب اپنی نہ گنوانا ہرگز	qadr yaañ rah ke ab apnī na gañvānā hargiz
تذکرہ دہلی مرحوم کا اے دوست نہ چھیڑ	tazkira dehli-e-marhūm kā ai dost na chheḌ
نہ سنا جائے گا ہم سے یہ فسانہ ہرگز	na sunā jā.egā ham se ye fasāna hargiz
ڈھونڈتا ہے دل شوریدہ بہانے مطرب	DhūñDtā hai dil-e-shorīda bahāne mutrib
دردانگیز غزل کوئی نہ گانا ہرگز	dard-añgez ġhazal koī na gaanā hargiz
صحبتیں اگلی مصور ہمیں یاد آئیں گی	sohbateñ aglī musavvir hameñ yaad ā.eñgī
کوئی دلچسپ مرقع نہ دکھانا ہرگز	koī dilchasp muraqqā na dikhānā hargiz
لے کے داغ آئے گا سینے پہ بہت اے سیاح	le ke daaġh aa.egā siine pe bahut ai sayyāh
دیکھ اس شہر کے کھنڈروں میں نہ جانا ہرگز	dekh is shahr ke khañDaroñ meñ na jaanā hargiz
چپے چپے پہ ہیں یاں گوہر یکتا تہ خاک	chappe chappe pe haiñ yaañ gauhar-e-yaktā tah-e-ḳhāk
دفن ہوگا کہیں اتنا نہ خزانہ ہرگز	dafn hogā kahīñ itnā na ḳhazāna hargiz
مٹ گئے تیرے مٹانے کے نشاں بھی اب تو	miT ga.e tere miTāne ke nishāñ bhī ab to
اے فلک اس سے زیادہ نہ مٹانا ہرگز	ai falak is se ziyāda na miTānā hargiz
وہ تو بھولے تھے ہمیں ہم بھی انہیں بھول گئے	vo to bhūle the hameñ ham bhī unheñ bhuul ga.e
ایسا بدلا ہے نہ بدلے گا زمانہ ہرگز	aisā badlā hai na badlegā zamāna hargiz
ہم کو گر تو نے رلایا تو رلایا اے چرخ	ham ko gar tū ne rulāyā to rulāyā ai charḳh
ہم پہ غیروں کو تو ظالم نہ ہنسانا ہرگز	ham pe ġhairoñ ko to zālim na hañsānā hargiz
آخری دور میں بھی تجھ کو قسم ہے ساقی	āḳhirī daur meñ bhī tujh ko qasam hai saaqī
بھر کے اک جام نہ پیاسوں کو پلانا ہرگز	bhar ke ik jaam na pyāsoñ ko pilānā hargiz
بخت سوئے ہیں بہت جاگ کے اے دور زماں	baḳht so.e haiñ bahut jaag ke ai daur-e-zamāñ
نہ ابھی نیند کے ماتوں کو جگانا ہرگز	na abhī niind ke mātoñ ko jagānā hargiz
کبھی اے علم و ہنر گھر تھا تمہارا دلی	kabhī ai ilm o hunar ghar thā tumhārā dillī
ہم کو بھولے ہو تو گھر بھول نہ جانا ہرگز	ham ko bhūle ho to ghar bhuul na jaanā hargiz
شاعری مر چکی اب زندہ نہ ہوگی یارو	shā.irī mar chukī ab zinda na hogī yaaro
یاد کر کر کے اسے جی نہ کڑھانا ہرگز	yaad kar kar ke use jī na kuḌhānā hargiz
غالبؔ و شیفتہؔ و نیرؔ و آزردہؔ و ذوقؔ	'ġhālib' o 'shefta' o 'nayyar' o 'āzurda' o 'zauq'
اب دکھائے گا یہ شکلیں نہ زمانا ہرگز	ab dikhā.egā ye shakleñ na zamānā hargiz
مومنؔ و علویؔ و صہبائیؔ و ممنوںؔ کے بعد	'momin' o 'alvī' o 'sahbā.ī' o 'mamnūñ' ke baad
شعر کا نام نہ لے گا کوئی دانا ہرگز	sher kā naam na legā koī daanā hargiz
کر دیا مر کے یگانوں نے یگانہ ہم کو	kar diyā mar ke yagānoñ ne yagāna ham ko
ورنہ یاں کوئی نہ تھا ہم میں یگانہ ہرگز	varna yaañ koī na thā ham meñ yagāna hargiz
داغؔ و مجروحؔ کو سن لو کہ پھر اس گلشن میں	'dāġh' o 'majrūh' ko sun lo ki phir is gulshan meñ
نہ سنے گا کوئی بلبل کا ترانہ ہرگز	na sunegā koī bulbul kā tarāna hargiz
رات آخر ہوئی اور بزم ہوئی زیر و زبر	raat āḳhir huī aur bazm huī zer-o-zabar
اب نہ دیکھو گے کبھی لطف شبانہ ہرگز	ab na dekhoge kabhī lutf-e-shabāna hargiz
بزم ماتم تو نہیں بزم سخن ہے حالیؔ	bazm-e-mātam to nahīñ bazm-e-suḳhan hai 'hālī'
یاں مناسب نہیں رو رو کے رلانا ہرگز	yaañ munāsib nahīñ ro ro ke rulānā hargiz
آگے بڑھے نہ قصۂ عشق بتاں سے ہم	aage baḌhe na qissa-e-ishq-e-butāñ se ham
سب کچھ کہا مگر نہ کھلے راز داں سے ہم	sab kuchh kahā magar na khule rāzdāñ se ham
اب بھاگتے ہیں سایۂ عشق بتاں سے ہم	ab bhāgte haiñ sāya-e-ishq-e-butāñ se ham
کچھ دل سے ہیں ڈرے ہوئے کچھ آسماں سے ہم	kuchh dil se haiñ Dare hue kuchh āsmāñ se ham
ہنستے ہیں اس کے گریۂ بے اختیار پر	hañste haiñ us ke girya-e-be-iḳhtiyār par
بھولے ہیں بات کہہ کے کوئی راز داں سے ہم	bhūle haiñ baat kah ke koī rāzdāñ se ham
اب شوق سے بگڑ کے ہی باتیں کیا کرو	ab shauq se bigaḌ ke hī bāteñ kiyā karo
کچھ پا گئے ہیں آپ کے طرز بیاں سے ہم	kuchh pā ga.e haiñ aap ke tarz-e-bayāñ se ham
جنت میں تو نہیں اگر یہ زخم تیغ عشق	jannat meñ to nahīñ agar ye zaḳhm-e-teġh-e-ishq
بدلیں گے تجھ کو زندگیٔ جاوداں سے ہم	badleñge tujh ko zindagī-e-jāvedāñ se ham
گو جوانی میں تھی کج رائی بہت	go javānī meñ thī kaj-rā.ī bahut
پر جوانی ہم کو یاد آئی بہت	par javānī ham ko yaad aa.ī bahut
زیر برقع تو نے کیا دکھلا دیا	zer-e-burqa.a tū ne kyā dikhlā diyā
جمع ہیں ہر سو تماشائی بہت	jam.a haiñ har sū tamāshā.ī bahut
ہٹ پہ اس کی اور پس جاتے ہیں دل	haT pe is kī aur pis jaate haiñ dil
راس ہے کچھ اس کو خود رائی بہت	raas hai kuchh us ko ḳhud-rā.ī bahut
سرو یا گل آنکھ میں جچتے نہیں	sarv yā gul aañkh meñ jachte nahīñ
دل پہ ہے نقش اس کی رعنائی بہت	dil pe hai naqsh us kī rānā.ī bahut
چور تھا زخموں میں اور کہتا تھا دل	chuur thā zaḳhmoñ meñ aur kahtā thā dil
راحت اس تکلیف میں پائی بہت	rāhat is taklīf meñ paa.ī bahut
آ رہی ہے چاہ یوسف سے صدا	aa rahī hai chāh-e-yūsuf se sadā
دوست یاں تھوڑے ہیں اور بھائی بہت	dost yaañ thoḌe haiñ aur bhaa.ī bahut
وصل کے ہو ہو کے ساماں رہ گئے	vasl ke ho ho ke sāmāñ rah ga.e
مینہ نہ برسا اور گھٹا چھائی بہت	meñh na barsā aur ghaTā chhā.ī bahut
جاں نثاری پر وہ بول اٹھے مری	jāñ-nisārī par vo bol uTThe mirī
ہیں فدائی کم تماشائی بہت	haiñ fidā.ī kam tamāshā.ī bahut
ہم نے ہر ادنیٰ کو آلا کر دیا	ham ne har adnā ko aalā kar diyā
خاکساری اپنی کام آئی بہت	ḳhāksārī apnī kaam aa.ī bahut
کر دیا چپ واقعات دہر نے	kar diyā chup vāqi.āt-e-dahr ne
تھی کبھی ہم میں بھی گویائی بہت	thī kabhī ham meñ bhī goyā.ī bahut
گھٹ گئیں خود تلخیاں ایام کی	ghaT ga.iiñ ḳhud talḳhiyāñ ayyām kī
یا گئی کچھ بڑھ شکیبائی بہت	yā ga.ī kuchh baḌh shakebā.ī bahut
ہم نہ کہتے تھے کہ حالیؔ چپ رہو	ham na kahte the ki 'hālī' chup raho
راست گوئی میں ہے رسوائی بہت	rāst-goī meñ hai rusvā.ī bahut
کر کے بیمار دی دوا تو نے	kar ke bīmār dī davā tū ne
جان سے پہلے دل لیا تو نے	jaan se pahle dil liyā tū ne
رہرو تشنہ لب نہ گھبرانا	rah-rav-e-tishna-lab na ghabrānā
اب لیا چشمۂ بقا تو نے	ab liyā chashma-e-baqā tū ne
شیخ جب دل ہی دیر میں نہ لگا	shaiḳh jab dil hī dair meñ na lagā
آ کے مسجد سے کیا لیا تو نے	aa ke masjid se kyā liyā tū ne
دور ہو اے دل مآل اندیش	duur ho ai dil-e-ma.āl andesh
کھو دیا عمر کا مزا تو نے	kho diyā umr kā mazā tū ne
ایک بیگانہ وار کر کے نگاہ	ek begāna vaar kar ke nigāh
کیا کیا چشم آشنا تو نے	kyā kiyā chashm-e-āshnā tū ne
دل و دیں کھو کے آئے تھے سوئے دیر	dil o diiñ kho ke aa.e the sū-e-dair
یاں بھی سب کچھ دیا خدا تو نے	yaañ bhī sab kuchh diyā ḳhudā tū ne
خوش ہے امید خلد پر حالیؔ	ḳhush hai ummīd-e-ḳhuld par 'hālī'
کوئی پوچھے کہ کیا کیا تو نے	koī pūchhe ki kyā kiyā tū ne
ہے یہ تکیہ تری عطاؤں پر	hai ye takiya tirī atāoñ par
وہی اصرار ہے خطاؤں پر	vahī isrār hai ḳhatāoñ par
رہیں نا آشنا زمانہ سے	raheñ nā-āshnā zamāne se
حق ہے تیرا یہ آشناؤں پر	haq hai terā ye āshnāoñ par
رہروو با خبر رہو کہ گماں	rahravo bā-ḳhabar raho ki gumāñ
رہزنی کا ہے رہنماؤں پر	rahzanī kā hai rahnumāoñ par
ہے وہ دیر آشنا تو عیب ہے کیا	hai vo der āshnā to aib hai kyā
مرتے ہیں ہم انہیں اداؤں پر	marte haiñ ham inhīñ adāoñ par
اس کے کوچہ میں ہیں وہ بے پر و بال	us ke kūche meñ haiñ vo be-par o baal
اڑتے پھرتے ہیں جو ہواؤں پر	uḌte phirte haiñ jo havāoñ par
شہسواروں پہ بند ہے جو راہ	shahsavāroñ pe band hai jo raah
وقف ہے یاں برہنہ پاؤں پر	vaqf hai yaañ barahna paañv par
نہیں منعم کو اس کی بوند نصیب	nahīñ mun.im ko us kī buuñd nasīb
مینہ برستا ہے جو گداؤں پر	meñh barastā hai jo gadāoñ par
نہیں محدود بخششیں تیری	nahīñ mahdūd baḳhshisheñ terī
زاہدوں پر نہ پارساؤں پر	zāhidoñ par na pārsāoñ par
حق سے درخواست عفو کی حالیؔ	haq se darḳhvāst afv kī 'hālī'
کیجے کس منہ سے ان خطاؤں پر	kiije kis muñh se in ḳhatāoñ par
واں اگر جائیں تو لے کر جائیں کیا	vaañ agar jaa.eñ to le kar jaa.eñ kyā
منہ اسے ہم جا کے یہ دکھلائیں کیا	muñh use ham jā ke ye dikhlā.eñ kyā
دل میں ہے باقی وہی حرص گناہ	dil meñ hai baaqī vahī hirs-e-gunāh
پھر کیے سے اپنے ہم پچھتائیں کیا	phir kiye se apne ham pachhtā.eñ kyā
آؤ لیں اس کو ہمیں جا کر منا	aao leñ us ko hamīñ jā kar manā
اس کی بے پروائیوں پر جائیں کیا	us kī be-parvā.iyoñ par jaa.eñ kyā
دل کو مسجد سے نہ مندر سے ہے انس	dil ko masjid se na mandir se hai uns
ایسے وحشی کو کہیں بہلائیں کیا	aise vahshī ko kahīñ bahlā.eñ kyā
جانتا دنیا کو ہے اک کھیل تو	jāntā duniyā ko hai ik khel tū
کھیل قدرت کے تجھے دکھلائیں کیا	khel qudrat ke tujhe dikhlā.eñ kyā
عمر کی منزل تو جوں توں کٹ گئی	umr kī manzil to juuñ tuuñ kaT ga.ī
مرحلے اب دیکھیے پیش آئیں کیا	marhale ab dekhiye pesh aa.eñ kyā
دل کو سب باتوں کی ہے ناصح خبر	dil ko sab bātoñ kī hai nāseh ḳhabar
سمجھے سمجھائے کو بس سمجھائیں کیا	samjhe samjhā.e ko bas samjhā.eñ kyā
مان لیجے شیخ جو دعویٰ کرے	maan liije shaiḳh jo da.avā kare
اک بزرگ دیں کو ہم جھٹلائیں کیا	ik buzurg-e-dīñ ko ham jhuTlā.eñ kyā
ہو چکے حالیؔ غزل خوانی کے دن	ho chuke 'hālī' ġhazal-ḳhvānī ke din
راگنی بے وقت کی اب گائیں کیا	rāgnī be-vaqt kī ab gaa.eñ kyā
دل کو درد آشنا کیا تو نے	dil ko dard-āshnā kiyā tū ne
درد دل کو دوا کیا تو نے	dard-e-dil ko davā kiyā tū ne
طبع انساں کو دی سرشت وفا	tab-e-insāñ ko dī sirisht-e-vafā
خاک کو کیمیا کیا تو نے	ḳhaak ko kīmiyā kiyā tū ne
وصل جاناں محال ٹھہرایا	vasl-e-jānāñ muhāl Thahrāyā
قتل عاشق روا کیا تو نے	qatl-e-āshiq ravā kiyā tū ne
تھا نہ جز غم بساط عاشق میں	thā na juz ġham bisāt-e-āshiq meñ
غم کو راحت فزا کیا تو نے	ġham ko rāhat-fazā kiyā tū ne
جان تھی اک وبال فرقت میں	jaan thī ik vabāl furqat meñ
شوق کو جاں گزا کیا تو نے	shauq ko jāñ-guzā kiyā tū ne
تھی محبت میں ننگ منت غیر	thī mohabbat meñ nañg minnat-e-ġhair
جذب دل کو رسا کیا تو نے	jazb-e-dil ko rasā kiyā tū ne
راہ زاہد کو جب کہیں نہ ملی	raah zāhid ko jab kahīñ na milī
در مے خانہ وا کیا تو نے	dar-e-mai-ḳhāna vā kiyā tū ne
قطع ہونے ہی جب لگا پیوند	qat.a hone hī jab lagā paivand
غیر کو آشنا کیا تو نے	ġhair ko āshnā kiyā tū ne
تھی جہاں کارواں کو دینی راہ	thī jahāñ kārvāñ ko denī raah
عشق کو رہنما کیا تو نے	ishq ko rahnumā kiyā tū ne
ناؤ بھر کر جہاں ڈبونی تھی	naav bhar kar jahāñ Dubonī thī
عقل کو ناخدا کیا تو نے	aql ko nāḳhudā kiyā tū ne
بڑھ گئی جب پدر کو مہر پسر	baḌh ga.ī jab pidar ko mehr-e-pisar
اس کو اس سے جدا کیا تو نے	us ko us se judā kiyā tū ne
جب ہوا ملک و مال رہزن ہوش	jab huā mulk o maal rahzan-e-hosh
بادشہ کو گدا کیا تو نے	bādshah ko gadā kiyā tū ne
جب ملی کام جاں کو لذت درد	jab milī kām-e-jāñ ko lazzat-e-dard
درد کو بے دوا کیا تو نے	dard ko be-davā kiyā tū ne
جب دیا راہرو کو ذوق طلب	jab diyā rāh-rau ko zauq-e-talab
سعی کو نارسا کیا تو نے	sa.ī ko nā-rasā kiyā tū ne
پردۂ چشم تھے حجاب بہت	parda-e-chashm the hijāb bahut
حسن کو خود نما کیا تو نے	husn ko ḳhud-numā kiyā tū ne
عشق کو تاب انتظار نہ تھی	ishq ko tāb-e-intizār na thī
غرفہ اک دل میں وا کیا تو نے	ġhurfa ik dil meñ vā kiyā tū ne
حرم آباد اور دیر خراب	haram ābād aur dair ḳharāb
جو کیا سب بجا کیا تو نے	jo kiyā sab bajā kiyā tū ne
سخت افسردہ طبع تھی احباب	saḳht afsurda tab.a thī ahbāb
ہم کو جادو نوا کیا تو نے	ham ko jaadū navā kiyā tū ne
پھر جو دیکھا تو کچھ نہ تھا یا رب	phir jo dekhā to kuchh na thā yā rab
کون پوچھے کہ کیا کیا تو نے	kaun pūchhe ki kyā kiyā tū ne
حالیؔ اٹھا ہلا کے محفل کو	'hālī' uTThā hilā ke mahfil ko
آخر اپنا کہا کیا تو نے	āḳhir apnā kahā kiyā tū ne
جنوں کار فرما ہوا چاہتا ہے	junūñ kār-farmā huā chāhtā hai
قدم دشت پیما ہوا چاہتا ہے	qadam dasht paimā huā chāhtā hai
دم گریہ کس کا تصور ہے دل میں	dam-e-girya kis kā tasavvur hai dil meñ
کہ اشک اشک دریا ہوا چاہتا ہے	ki ashk ashk dariyā huā chāhtā hai
خط آنے لگے شکوہ آمیز ان کے	ḳhat aane lage shikva-āmez un ke
ملاپ ان سے گویا ہوا چاہتا ہے	milāp un se goyā huā chāhtā hai
بہت کام لینے تھے جس دل سے ہم کو	bahut kaam lene the jis dil se ham ko
وہ صرف تمنا ہوا چاہتا ہے	vo sarf-e-tamannā huā chāhtā hai
ابھی لینے پائے نہیں دم جہاں میں	abhī lene paa.e nahīñ dam jahāñ meñ
اجل کا تقاضا ہوا چاہتا ہے	ajal kā taqāzā huā chāhtā hai
مجھے کل کے وعدے پہ کرتے ہیں رخصت	mujhe kal ke vaade pe karte haiñ ruḳhsat
کوئی وعدہ پورا ہوا چاہتا ہے	koī va.ada puurā huā chāhtā hai
فزوں تر ہے کچھ ان دنوں ذوق عصیاں	fuzūñ tar hai kuchh in dinoñ zauq-e-isyāñ
در رحمت اب وا ہوا چاہتا ہے	dar-e-rahmat ab vā huā chāhtā hai
قلق گر یہی ہے تو راز نہانی	qalaq gar yahī hai to rāz-e-nihānī
کوئی دن میں رسوا ہوا چاہتا ہے	koī din meñ rusvā huā chāhtā hai
وفا شرط الفت ہے لیکن کہاں تک؟	vafā shart-e-ulfat hai lekin kahāñ tak
دل اپنا بھی تجھ سا ہوا چاہتا ہے	dil apnā bhī tujh sā huā chāhtā hai
بہت حظ اٹھاتا ہے دل تجھ سے مل کر	bahut haz uThātā hai dil tujh se mil kar
قلق دیکھیے کیا ہوا چاہتا ہے	qalaq dekhiye kyā huā chāhtā hai
غم رشک کو تلخ سمجھے تھے ہمدم	ġham-e-rashk ko talḳh samjhe the hamdam
سو وہ بھی گوارا ہوا چاہتا ہے	so vo bhī gavārā huā chāhtā hai
بہت چین سے دن گزرتے ہیں حالیؔ	bahut chain se din guzarte haiñ 'hālī'
کوئی فتنہ برپا ہوا چاہتا ہے	koī fitna barpā huā chāhtā hai
خوبیاں اپنے میں گو بے انتہا پاتے ہیں ہم	ḳhūbiyāñ apne meñ go be-intihā paate haiñ ham
پر ہر اک خوبی میں داغ اک عیب کا پاتے ہیں ہم	par har ik ḳhūbī meñ daaġh ik aib kā paate haiñ ham
خوف کا کوئی نشاں ظاہر نہیں افعال میں	ḳhauf kā koī nishāñ zāhir nahīñ afa.āl meñ
گو کہ دل میں متصل خوف خدا پاتے ہیں ہم	go ki dil meñ muttasil ḳhauf-e-ḳhudā paate haiñ ham
کرتے ہیں طاعت تو کچھ خواہاں نمائش کے نہیں	karte haiñ taa.at to kuchh ḳhvāhāñ numā.ish ke nahīñ
پر گنہ چھپ چھپ کے کرنے میں مزا پاتے ہیں ہم	par gunah chhup chhup ke karne meñ mazā paate haiñ ham
دیدہ و دل کو خیانت سے نہیں رکھ سکتے باز	diida o dil ko ḳhayānat se nahīñ rakh sakte baaz
گرچہ دست و پا کو اکثر بے خطا پاتے ہیں ہم	garche dast-o-pā ko aksar be-ḳhatā paate haiñ ham
دل میں درد عشق نے مدت سے کر رکھا ہے گھر	dil meñ dard-e-ishq ne muddat se kar rakkhā hai ghar
پر اسے آلودۂ حرص و ہوا پاتے ہیں ہم	par use ālūda-e-hirs-o-havā paate haiñ ham
ہو کے نادم جرم سے پھر جرم کرتے ہیں وہی	ho ke nādim jurm se phir jurm karte haiñ vahī
جرم سے گو آپ کو نادم سدا پاتے ہیں ہم	jurm se go aap ko nādim sadā paate haiñ ham
ہیں فدا ان دوستوں پر جن میں ہو صدق و صفا	haiñ fidā un dostoñ par jin meñ ho sidq o safā
پر بہت کم آپ میں صدق و صفا پاتے ہیں ہم	par bahut kam aap meñ sidq o safā paate haiñ ham
گو کسی کو آپ سے ہونے نہیں دیتے خفا	go kisī ko aap se hone nahīñ dete ḳhafā
اک جہاں سے آپ کو لیکن خفا پاتے ہیں ہم	ik jahāñ se aap ko lekin ḳhafā paate haiñ ham
جانتے اپنے سوا سب کو ہیں بے مہر و وفا	jānte apne sivā sab ko haiñ be-mehr o vafā
اپنے میں گر شمۂ مہر و وفا پاتے ہیں ہم	apne meñ gar shamma-e-mehr-o-vafā paate haiñ ham
بخل سے منسوب کرتے ہیں زمانہ کو سدا	buḳhl se mansūb karte haiñ zamāne ko sadā
گر کبھی توفیق ایثار و عطا پاتے ہیں ہم	gar kabhī taufīq-e-īsār o atā paate haiñ ham
ہو اگر مقصد میں ناکامی تو کر سکتے ہیں صبر	ho agar maqsad meñ nākāmī to kar sakte haiñ sabr
درد خودکامی کو لیکن بے دوا پاتے ہیں ہم	dard-e-ḳhud-kāmī ko lekin be-davā paate haiñ ham
ٹھہرتے جاتے ہیں جتنے چشم عالم میں بھلے	Thaharte jaate haiñ jitne chashm-e-ālam meñ bhale
حال نفس دوں کا اتنا ہی برا پاتے ہیں ہم	haal nafs-e-dūñ kā utnā hī burā paate haiñ ham
جس قدر جھک جھک کے ملتے ہیں بزرگ و خورد سے	jis qadar jhuk jhuk ke milte haiñ buzurg o ḳhurd se
کبر و ناز اتنا ہی اپنے میں سوا پاتے ہیں ہم	kibr o naaz utnā hī apne meñ sivā paate haiñ ham
گو بھلائی کرکے ہم جنسوں سے خوش ہوتا ہے جی	go bhalā.ī karke ham-jinsoñ se ḳhush hotā hai jī
تہہ نشیں اس میں مگر درد ریا پاتے ہیں ہم	tah-nashīñ us meñ magar durd-e-riyā paate haiñ ham
ہے ردائے نیک نامی دوش پر اپنے مگر	hai ridā-e-nek-nāmī dosh par apne magar
داغ رسوائی کے کچھ زیر ردا پاتے ہیں ہم	daaġh rusvā.ī ke kuchh zer-e-ridā paate haiñ ham
راہ کے طالب ہیں پر بے راہ پڑتے ہیں قدم	raah ke tālib haiñ par be-rāh paḌte haiñ qadam
دیکھیے کیا ڈھونڈھتے ہیں اور کیا پاتے ہیں ہم	dekhiye kyā DhūñDhte haiñ aur kyā paate haiñ ham
نور کے ہم نے گلے دیکھے ہیں اے حالیؔ مگر	nuur ke ham ne gale dekhe haiñ ai 'hālī' magar
رنگ کچھ تیری الاپوں میں نیا پاتے ہیں ہم	rañg kuchh terī alāpoñ meñ nayā paate haiñ ham
رنج اور رنج بھی تنہائی کا	ranj aur ranj bhī tanhā.ī kā
وقت پہنچا مری رسوائی کا	vaqt pahuñchā mirī rusvā.ī kā
عمر شاید نہ کرے آج وفا	umr shāyad na kare aaj vafā
کاٹنا ہے شب تنہائی کا	kāTnā hai shab-e-tanhā.ī kā
تم نے کیوں وصل میں پہلو بدلا	tum ne kyuuñ vasl meñ pahlū badlā
کس کو دعویٰ ہے شکیبائی کا	kis ko da.avā hai shakebā.ī kā
ایک دن راہ پہ جا پہنچے ہم	ek din raah pe jā pahuñche ham
شوق تھا بادیہ پیمائی کا	shauq thā bādiya-paimā.ī kā
اس سے نادان ہی بن کر ملیے	us se nādān hī ban kar miliye
کچھ اجارہ نہیں دانائی کا	kuchh ijāra nahīñ dānā.ī kā
سات پردوں میں نہیں ٹھہرتی آنکھ	saat pardoñ meñ nahīñ Thahartī aañkh
حوصلہ کیا ہے تماشائی کا	hausla kyā hai tamāshā.ī kā
درمیاں پائے نظر ہے جب تک	darmiyāñ pā-e-nazar hai jab tak
ہم کو دعویٰ نہیں بینائی کا	ham ko da.avā nahīñ bīnā.ī kā
کچھ تو ہے قدر تماشائی کی	kuchh to hai qadr tamāshā.ī kī
ہے جو یہ شوق خود آرائی کا	hai jo ye shauq ḳhud-ārā.ī kā
اس کو چھوڑا تو ہے لیکن اے دل	us ko chhoḌā to hai lekin ai dil
مجھ کو ڈر ہے تری خود رائی کا	mujh ko Dar hai tirī ḳhud-rā.ī kā
بزم دشمن میں نہ جی سے اترا	bazm-e-dushman meñ na jī se utrā
پوچھنا کیا تری زیبائی کا	pūchhnā kyā tirī zebā.ī kā
یہی انجام تھا اے فصل خزاں	yahī anjām thā ai fasl-e-ḳhizāñ
گل و بلبل کی شناسائی کا	gul o bulbul kī shanāsā.ī kā
مدد اے جذبۂ توفیق کہ یاں	madad ai jazba-e-taufīq ki yaañ
ہو چکا کام توانائی کا	ho chukā kaam tavānā.ī kā
محتسب عذر بہت ہیں لیکن	mohtasib uzr bahut haiñ lekin
اذن ہم کو نہیں گویائی کا	izn ham ko nahīñ goyā.ī kā
ہوں گے حالیؔ سے بہت آوارہ	hoñge 'hālī' se bahut āvāra
گھر ابھی دور ہے رسوائی کا	ghar abhī duur hai rusvā.ī kā
دھوم تھی اپنی پارسائی کی	dhuum thī apnī pārsā.ī kī
کی بھی اور کس سے آشنائی کی	kī bhī aur kis se āshnā.ī kī
کیوں بڑھاتے ہو اختلاط بہت	kyuuñ baḌhāte ho iḳhtilāt bahut
ہم کو طاقت نہیں جدائی کی	ham ko tāqat nahīñ judā.ī kī
منہ کہاں تک چھپاؤ گے ہم سے	muñh kahāñ tak chhupāoge ham se
تم کو عادت ہے خود نمائی کی	tum ko aadat hai ḳhud-numā.ī kī
لاگ میں ہیں لگاؤ کی باتیں	laag meñ haiñ lagāo kī bāteñ
صلح میں چھیڑ ہے لڑائی کی	sulh meñ chheḌ hai laḌā.ī kī
ملتے غیروں سے ہو ملو لیکن	milte ġhairoñ se ho milo lekin
ہم سے باتیں کرو صفائی کی	ham se bāteñ karo safā.ī kī
دل رہا پائے بند الفت دام	dil rahā pā-e-band-e-ulfat-e-dām
تھی عبث آرزو رہائی کی	thī abas aarzū rihā.ī kī
دل بھی پہلو میں ہو تو یاں کس سے	dil bhī pahlū meñ ho to yaañ kis se
رکھئے امید دل ربائی کی	rakhiye ummīd dilrubā.ī kī
شہر و دریا سے باغ و صحرا سے	shahr o dariyā se baaġh o sahrā se
بو نہیں آتی آشنائی کی	bū nahīñ aatī āshnā.ī kī
نہ ملا کوئی غارت ایماں	na milā koī ġhārat-e-īmāñ
رہ گئی شرم پارسائی کی	rah ga.ī sharm pārsā.ī kī
تو نے آخر کو نارسائی کی	tū ne āḳhir ko nā-rasā.ī kī
تو نے بھی ہم سے بے وفائی کی	tū ne bhī ham se bevafā.ī kī
موت کی طرح جس سے ڈرتے تھے	maut kī tarah jis se Darte the
ساعت آ پہنچی اس جدائی کی	saa.at aa pahuñchī us judā.ī kī
زندہ پھرنے کی ہے ہوس حالیؔ	zinda phirne kī hai havas 'hālī'
انتہا ہے یہ بے حیائی کی	intihā hai ye be-hayā.ī kī
کبک و قمری میں ہے جھگڑا کہ چمن کس کا ہے	kabk o qumrī meñ hai jhagḌā ki chaman kis kā hai
کل بتا دے گی خزاں یہ کہ وطن کس کا ہے	kal batā degī ḳhizāñ ye ki vatan kis kā hai
فیصلہ گردش دوراں نے کیا ہے سو بار	faisla gardish-e-daurāñ ne kiyā hai sau baar
مرو کس کا ہے بدخشان و ختن کس کا ہے	marv kis kā hai badaḳhshān o ḳhutan kis kā hai
دم سے یوسف کے جب آباد تھا یعقوب کا گھر	dam se yūsuf ke jab ābād thā yāqūb kā ghar
چرخ کہتا تھا کہ یہ بیت حزن کس کا ہے	charḳh kahtā thā ki ye bait-e-huzan kis kā hai
مطمئن اس سے مسلماں نہ مسیحی نہ یہود	mutma.in is se musalmāñ na masīhī na yahūd
دوست کیا جانئے یہ چرخ کہن کس کا ہے	dost kyā jāniye ye charḳh-e-kuhan kis kā hai
واعظ اک عیب سے تو پاک ہے یا ذات خدا	vaa.iz ik aib se tū paak hai yā zāt-e-ḳhudā
ورنہ بے عیب زمانہ میں چلن کس کا ہے	varna be-aib zamāne meñ chalan kis kā hai
آج کچھ اور دنوں سے ہے سوا استغراق	aaj kuchh aur dinoñ se hai sivā istiġhrāq
عزم تسخیر پھر اے شیخ زمن کس کا ہے	azm-e-tasḳhīr phir ai sheḳh-e-zaman kis kā hai
آنکھ پڑتی ہے ہر اک اہل نظر کی تم پر	aañkh paḌtī hai har ik ahl-e-nazar kī tum par
تم میں روپ اے گل و نسرین و سمن کس کا ہے	tum meñ ruup ai gul o nasrīn o saman kis kā hai
عشق ادھر عقل ادھر دھن میں چلے ہیں تیری	ishq udhar aql idhar dhun meñ chale haiñ terī
رستہ اب دیکھیے دونوں میں کٹھن کس کا ہے	rasta ab dekhiye donoñ meñ kaThin kis kā hai
شان دیکھی نہیں گر تو نے چمن میں اس کی	shaan dekhī nahīñ gar tū ne chaman meñ us kī
ولولہ تجھ میں یہ اے مرغ چمن کس کا ہے	valvala tujh meñ ye ai murġh-e-chaman kis kā hai
ہیں فصاحت میں مثل واعظ و حالیؔ دونوں	haiñ fasāhat meñ masal vaa.iz o 'hālī' donoñ
دیکھنا یہ ہے کہ بے لاگ سخن کس کا ہے	dekhnā ye hai ki be-lāg suḳhan kis kā hai
وصل کا اس کے دل زار تمنائی ہے	vasl kā us ke dil-e-zār tamannā.ī hai
نہ ملاقات ہے جس سے نہ شناسائی ہے	na mulāqāt hai jis se na shanāsā.ī hai
قطع امید نے دل کر دیے یکسو صد شکر	qat.a ummīd ne dil kar diye yaksū sad shukr
شکل مدت میں یہ اللہ نے دکھلائی ہے	shakl muddat meñ ye allāh ne dikhlā.ī hai
قوت دست خدائی ہے شکیبائی میں	quvvat-e-dast-e-ḳhudā.ī hai shakebā.ī meñ
وقت جب آ کے پڑا ہے یہی کام آئی ہے	vaqt jab aa ke paḌā hai yahī kaam aa.ī hai
ڈر نہیں غیر کا جو کچھ ہے سو اپنا ڈر ہے	Dar nahīñ ġhair kā jo kuchh hai so apnā Dar hai
ہم نے جب کھائی ہے اپنے ہی سے زک کھائی ہے	ham ne jab khaa.ī hai apne hī se zak khaa.ī hai
نشہ میں چور نہ ہوں جھانجھ میں مخمور نہ ہوں	nashe meñ chuur na hoñ jhāñjh meñ maḳhmūr na hoñ
پند یہ پیر خرابات نے فرمائی ہے	pand ye pīr-e-ḳharābāt ne farmā.ī hai
نظر آتی نہیں اب دل میں تمنا کوئی	nazar aatī nahīñ ab dil meñ tamannā koī
بعد مدت کے تمنا مری بر آئی ہے	baad muddat ke tamannā mirī bar aa.ī hai
بات سچی کہی اور انگلیاں اٹھیں سب کی	baat sachchī kahī aur uñgliyāñ uTThīñ sab kī
سچ میں حالیؔ کوئی رسوائی سی رسوائی ہے	sach meñ 'hālī' koī rusvā.ī sī rusvā.ī hai
کہہ دو کوئی ساقی سے کہ ہم مرتے ہیں پیاسے	kah do koī saaqī se ki ham marte haiñ pyāse
گر مے نہیں دے زہر ہی کا جام بلا سے	gar mai nahīñ de zahr hī kā jaam balā se
جو کچھ ہے سو ہے اس کے تغافل کی شکایت	jo kuchh hai so hai us ke taġhāful kī shikāyat
قاصد سے ہے تکرار نہ جھگڑا ہے صبا سے	qāsid se hai takrār na jhagḌā hai sabā se
دلالہ نے امید دلائی تو ہے لیکن	dallāla ne ummīd dilā.ī to hai lekin
دیتے نہیں کچھ دل کو تسلی یہ دلاسے	dete nahīñ kuchh dil ko tasallī ye dilāse
ہے وصل تو تقدیر کے ہاتھ اے شہ خوباں	hai vasl to taqdīr ke haath ai shah-e-ḳhūbāñ
یاں ہیں تو فقط تیری محبت کے ہیں پیاسے	yaañ haiñ to faqat terī mohabbat ke haiñ pyāse
پیاسے ترے سرگشتہ ہیں جو راہ طلب میں	pyāse tire sar-gashta haiñ jo rāh-e-talab meñ
ہونٹوں کو وہ کرتے نہیں تر آب بقا سے	hoñToñ ko vo karte nahīñ tar āb-e-baqā se
در گزرے دوا سے تو بھروسے پہ دعا کے	dar guzre davā se to bharose pe duā ke
در گزریں دعا سے بھی دعا ہے یہ خدا سے	dar guzreñ duā se bhī duā hai ye ḳhudā se
اک درد ہو بس آٹھ پہر دل میں کہ جس کو	ik dard ho bas aaTh pahar dil meñ ki jis ko
تخفیف دوا سے ہو نہ تسکین دعا سے	taḳhfīf davā se ho na taskīn duā se
حالیؔ دل انساں میں ہے گم دولت کونین	'hālī' dil-e-insāñ meñ hai gum daulat-e-kaunain
شرمندہ ہوں کیوں غیر کے احسان و عطا سے	sharminda hoñ kyuuñ ġhair ke ehsān-o-atā se
جب وقت پڑے دیجیے دستک در دل پر	jab vaqt paḌe dījiye dastak dar-e-dil par
جھکئے فقرا سے نہ جھمکیے امرا سے	jhukiye fuqarā se na jhamkiye umrā se
اب وہ اگلا سا التفات نہیں	ab vo aglā sā iltifāt nahīñ
جس پہ بھولے تھے ہم وہ بات نہیں	jis pe bhūle the ham vo baat nahīñ
مجھ کو تم سے اعتماد وفا	mujh ko tum se e'timād-e-vafā
تم کو مجھ سے پر التفات نہیں	tum ko mujh se par iltifāt nahīñ
رنج کیا کیا ہیں ایک جان کے ساتھ	rañj kyā kyā haiñ ek jaan ke saath
زندگی موت ہے حیات نہیں	zindagī maut hai hayāt nahīñ
یوں ہی گزرے تو سہل ہے لیکن	yūñhī guzre to sahl hai lekin
فرصت غم کو بھی ثبات نہیں	fursat-e-ġham ko bhī sabāt nahīñ
کوئی دل سوز ہو تو کیجے بیاں	koī dil-soz ho to kiije bayāñ
سرسری دل کی واردات نہیں	sarsarī dil kī vārdāt nahīñ
ذرہ ذرہ ہے مظہر خورشید	zarra zarra hai maz.har-e-ḳhurshīd
جاگ اے آنکھ دن ہے رات نہیں	jaag ai aañkh din hai raat nahīñ
قیس ہو کوہ کن ہو یا حالیؔ	qais ho kohkan ho yā 'hālī'
عاشقی کچھ کسی کی ذات نہیں	āshiqī kuchh kisī kī zaat nahīñ
حق وفا کے جو ہم جتانے لگے	haq vafā ke jo ham jatāne lage
آپ کچھ کہہ کے مسکرانے لگے	aap kuchh kah ke muskurāne lage
تھا یہاں دل میں طعن وصل عدو	thā yahāñ dil meñ tān-e-vasl-e-adū
عذر ان کی زباں پہ آنے لگے	uzr un kī zabāñ pe aane lage
ہم کو جینا پڑے گا فرقت میں	ham ko jiinā paḌegā furqat meñ
وہ اگر ہمت آزمانے لگے	vo agar himmat āzmāne lage
ڈر ہے میری زباں نہ کھل جائے	Dar hai merī zabāñ na khul jaa.e
اب وہ باتیں بہت بنانے لگے	ab vo bāteñ bahut banāne lage
جان بچتی نظر نہیں آتی	jaan bachtī nazar nahīñ aatī
غیر الفت بہت جتانے لگے	ġhair ulfat bahut jatāne lage
تم کو کرنا پڑے گا عذر جفا	tum ko karnā paḌegā uzr-e-jafā
ہم اگر درد دل سنانے لگے	ham agar dard-e-dil sunāne lage
سخت مشکل ہے شیوۂ تسلیم	saḳht mushkil hai sheva-e-taslīm
ہم بھی آخر کو جی چرانے لگے	ham bhī āḳhir ko jī churāne lage
جی میں ہے لوں رضائے پیر مغاں	jī meñ hai luuñ razā-e-pīr-e-muġhāñ
قافلے پھر حرم کو جانے لگے	qāfile phir haram ko jaane lage
سر باطن کو فاش کر یا رب	sirr-e-bātin ko faash kar yā rab
اہل ظاہر بہت ستانے لگے	ahl-e-zāhir bahut satāne lage
وقت رخصت تھا سخت حالیؔ پر	vaqt-e-ruḳhsat thā saḳht 'hālī' par
ہم بھی بیٹھے تھے جب وہ جانے لگے	ham bhī baiThe the jab vo jaane lage
بری اور بھلی سب گزر جائے گی	burī aur bhalī sab guzar jā.egī
یہ کشتی یوں ہی پار اتر جائے گی	ye kashtī yūñhī paar utar jā.egī
ملے گا نہ گلچیں کو گل کا پتا	milegā na gulchīñ ko gul kā patā
ہر اک پنکھڑی یوں بکھر جائے گی	har ik pañkhuḌī yuuñ bikhar jā.egī
رہیں گے نہ ملاح یہ دن سدا	raheñge na mallāh ye din sadā
کوئی دن میں گنگا اتر جائے گی	koī din meñ gañgā utar jā.egī
ادھر ایک ہم اور زمانہ ادھر	idhar ek ham aur zamāna udhar
یہ بازی تو سو بسوے ہر جائے گی	ye baazī to so bisve har jā.egī
بناوٹ کی شیخی نہیں رہتی شیخ	banāvaT kī sheḳhī nahīñ rahtī shaiḳh
یہ عزت تو جائے گی پر جائے گی	ye izzat to jā.egī par jā.egī
نہ پوری ہوئی ہیں امیدیں نہ ہوں	na puurī huī haiñ umīdeñ na hoñ
یوں ہی عمر ساری گزر جائے گی	yūñhī umr saarī guzar jā.egī
سنیں گے نہ حالیؔ کی کب تک صدا	suneñge na 'hālī' kī kab tak sadā
یہی ایک دن کام کر جائے گی	yahī ek din kaam kar jā.egī
اس کے جاتے ہی یہ کیا ہو گئی گھر کی صورت	us ke jaate hī ye kyā ho ga.ī ghar kī sūrat
نہ وہ دیوار کی صورت ہے نہ در کی صورت	na vo dīvār kī sūrat hai na dar kī sūrat
کس سے پیمان وفا باندھ رہی ہے بلبل	kis se paimān-e-vafā bāñdh rahī hai bulbul
کل نہ پہچان سکے گی گل تر کی صورت	kal na pahchān sakegī gul-e-tar kī sūrat
ہے غم روز جدائی نہ نشاط شب وصل	hai ġham-e-roz-e-judā.ī na nashāt-e-shab-e-vasl
ہو گئی اور ہی کچھ شام و سحر کی صورت	ho ga.ī aur hī kuchh shām-o-sahar kī sūrat
اپنی جیبوں سے رہیں سارے نمازی ہشیار	apnī jeboñ se raheñ saare namāzī hushyār
اک بزرگ آتے ہیں مسجد میں خضر کی صورت	ik buzurg aate haiñ masjid meñ ḳhizar kī sūrat
دیکھیے شیخ مصور سے کھچے یا نہ کھچے	dekhiye shaiḳh musavvir se khiche yā na khiche
صورت اور آپ سے بے عیب بشر کی صورت	sūrat aur aap se be-aib bashar kī sūrat
واعظو آتش دوزخ سے جہاں کو تم نے	vā.izo ātish-e-dozaḳh se jahāñ ko tum ne
یہ ڈرایا ہے کہ خود بن گئے ڈر کی صورت	ye Darāyā hai ki ḳhud ban ga.e Dar kī sūrat
کیا خبر زاہد قانع کو کہ کیا چیز ہے حرص	kyā ḳhabar zāhid-e-qāne ko ki kyā chiiz hai hirs
اس نے دیکھی ہی نہیں کیسۂ زر کی صورت	us ne dekhī hī nahīñ kīsa-e-zar kī sūrat
میں بچا تیر حوادث سے نشانہ بن کر	maiñ bachā tīr-e-havādis se nishāna ban kar
آڑے آئی مری تسلیم سپر کی صورت	aaḌe aa.ī mirī taslīm-e-sipar kī sūrat
شوق میں اس کے مزا درد میں اس کے لذت	shauq meñ us ke mazā dard meñ us ke lazzat
ناصحو اس سے نہیں کوئی مفر کی صورت	nāseho us se nahīñ koī mafar kī sūrat
حملہ اپنے پہ بھی اک بعد ہزیمت ہے ضرور	hamla apne pe bhī ik bād-e-hazīmat hai zarūr
رہ گئی ہے یہی اک فتح و ظفر کی صورت	rah ga.ī hai yahī ik fat.h o zafar kī sūrat
رہنماؤں کے ہوئے جاتے ہیں اوسان خطا	rahnumāoñ ke hue jaate haiñ ausān ḳhatā
راہ میں کچھ نظر آتی ہے خطر کی صورت	raah meñ kuchh nazar aatī hai ḳhatar kī sūrat
یوں تو آیا ہے تباہی میں یہ بیڑا سو بار	yuuñ to aayā hai tabāhī meñ ye beḌā sau baar
پر ڈراتی ہے بہت آج بھنور کی صورت	par Darātī hai bahut aaj bhañvar kī sūrat
ان کو حالیؔ بھی بلاتے ہیں گھر اپنے مہماں	un ko 'hālī' bhī bulāte haiñ ghar apne mehmāñ
دیکھنا آپ کی اور آپ کے گھر کی صورت	dekhnā aap kī aur aap ke ghar kī sūrat
عشق کو ترک جنوں سے کیا غرض	ishq ko tark-e-junūñ se kyā ġharaz
چرخ گرداں کو سکوں سے کیا غرض	charḳh-e-gardāñ ko sukūñ se kyā ġharaz
دل میں ہے اے خضر گر صدق طلب	dil meñ hai ai ḳhizr gar sidaq-e-talab
راہرو کو رہنموں سے کیا غرض	rāh-rau ko rah-numoñ se kyā ġharaz
حاجیو ہے ہم کو گھر والے سے کام	hājiyo hai ham ko ghar vaale se kaam
گھر کے محراب و ستوں سے کیا غرض	ghar ke mehrāb o sutūñ se kyā ġharaz
گنگنا کر آپ رو پڑتے ہیں جو	gungunā kar aap ro paḌte haiñ jo
ان کو چنگ و ارغنوں سے کیا غرض	un ko chañg o arġhanūñ se kyā ġharaz
نیک کہنا نیک جس کو دیکھنا	nek kahnā nek jis ko dekhnā
ہم کو تفتیش دروں سے کیا غرض	ham ko taftīsh-e-darūñ se kyā ġharaz
دوست ہیں جب زخم دل سے بے خبر	dost haiñ jab zaḳhm-e-dil se be-ḳhabar
ان کو اپنے اشک خوں سے کیا غرض	un ko apne ashk-e-ḳhūñ se kyā ġharaz
عشق سے ہے مجتنب زاہد عبث	ishq se hai mujtanib zāhid abas
شیر کو صید زبوں سے کیا غرض	sher ko said-e-zabūñ se kyā ġharaz
کر چکا جب شیخ تسخیر قلوب	kar chukā jab shaiḳh tasḳhīr-e-qulūb
اب اسے دنیائے دوں سے کیا غرض	ab use duniyā-e-dūñ se kyā ġharaz
آئے ہو حالیؔ پئے تسلیم یاں	aa.e ho 'hālī' pa.e-taslīm yaañ
آپ کو چون و چگوں سے کیا غرض	aap ko chūn-o-chagūñ se kyā ġharaz
گھر ہے وحشت خیز اور بستی اجاڑ	ghar hai vahshat-ḳhez aur bastī ujaaḌ
ہو گئی ایک اک گھڑی تجھ بن پہاڑ	ho ga.ī ek ik ghaḌī tujh bin pahāḌ
آج تک قصر امل ہے ناتمام	aaj tak qasr-e-amal hai nā-tamām
بندھ چکی ہے بارہا کھل کھل کے پاڑ	bañdh chukī hai bār-hā khul khul ke paaḌ
ہے پہنچنا اپنا چوٹی تک محال	hai pahuñchnā apnā choTī tak muhāl
اے طلب نکلا بہت اونچا پہاڑ	ai talab niklā bahut ūñchā pahāḌ
کھیلنا آتا ہے ہم کو بھی شکار	khelnā aatā hai ham ko bhī shikār
پر نہیں زاہد کوئی ٹٹی کی آڑ	par nahīñ zāhid koī TaTTī kī aaḌ
دل نہیں روشن تو ہیں کس کام کے	dil nahīñ raushan to haiñ kis kaam ke
سو شبستاں میں اگر روشن ہیں جھاڑ	sau shabistāñ meñ agar raushan haiñ jhaaḌ
عید اور نوروز ہے سب دل کے ساتھ	iid aur nauroz hai sab dil ke saath
دل نہیں حاضر تو دنیا ہے اجاڑ	dil nahīñ hāzir to duniyā hai ujaaḌ
کھیت رستے پر ہے اور رہ رو سوار	khet raste par hai aur rah-rau savār
کشت ہے سرسبز اور نیچی ہے باڑ	kisht hai sarsabz aur nīchī hai baaḌ
بات واعظ کی کوئی پکڑی گئی	baat vaa.iz kī koī pakḌī ga.ī
ان دنوں کم تر ہے کچھ ہم پر لتاڑ	in dinoñ kam-tar hai kuchh ham par latāḌ
تم نے حالیؔ کھول کر ناحق زباں	tum ne 'hālī' khol kar nāhaq zabāñ
کر لیا ساری خدائی سے بگاڑ	kar liyā saarī ḳhudā.ī se bigāḌ
دل سے خیال دوست بھلایا نہ جائے گا	dil se ḳhayāl-e-dost bhulāyā na jā.egā
سینے میں داغ ہے کہ مٹایا نہ جائے گا	siine meñ daaġh hai ki miTāyā na jā.egā
تم کو ہزار شرم سہی مجھ کو لاکھ ضبط	tum ko hazār sharm sahī mujh ko laakh zabt
الفت وہ راز ہے کہ چھپایا نہ جائے گا	ulfat vo raaz hai ki chhupāyā na jā.egā
اے دل رضائے غیر ہے شرط رضائے دوست	ai dil razā-e-ġhair hai shart-e-razā-e-dost
زنہار بار عشق اٹھایا نہ جائے گا	zinhār bār-e-ishq uThāyā na jā.egā
دیکھی ہیں ایسی ان کی بہت مہربانیاں	dekhī haiñ aisī un kī bahut mehrbāniyāñ
اب ہم سے منہ میں موت کے جایا نہ جائے گا	ab ham se muñh meñ maut ke jaayā na jā.egā
مے تند و ظرف حوصلۂ اہل بزم تنگ	mai tund o zarf-e-hausla-e-ahl-e-bazm tañg
ساقی سے جام بھر کے پلایا نہ جائے گا	saaqī se jaam bhar ke pilāyā na jā.egā
راضی ہیں ہم کہ دوست سے ہو دشمنی مگر	raazī haiñ ham ki dost se ho dushmanī magar
دشمن کو ہم سے دوست بنایا نہ جائے گا	dushman ko ham se dost banāyā na jā.egā
کیوں چھیڑتے ہو ذکر نہ ملنے کا رات کے	kyuuñ chheḌte ho zikr na milne kā raat ke
پوچھیں گے ہم سبب تو بتایا نہ جائے گا	pūchheñge ham sabab to batāyā na jā.egā
بگڑیں نہ بات بات پہ کیوں جانتے ہیں وہ	bigḌeñ na baat baat pe kyuuñ jānte haiñ vo
ہم وہ نہیں کہ ہم کو منایا نہ جائے گا	ham vo nahīñ ki ham ko manāyā na jā.egā
ملنا ہے آپ سے تو نہیں حصر غیر پر	milnā hai aap se to nahīñ hasr ġhair par
کس کس سے اختلاط بڑھایا نہ جائے گا	kis kis se iḳhtilāt baḌhāyā na jā.egā
مقصود اپنا کچھ نہ کھلا لیکن اس قدر	maqsūd apnā kuchh na khulā lekin is qadar
یعنی وہ ڈھونڈتے ہیں جو پایا نہ جائے گا	ya.anī vo DhūñDte haiñ jo paayā na jā.egā
جھگڑوں میں اہل دیں کے نہ حالیؔ پڑیں بس آپ	jhagḌoñ meñ ahl-e-dīñ ke na 'hālī' paḌeñ bas aap
قصہ حضور سے یہ چکایا نہ جائے گا	qissa huzūr se ye chukāyā na jā.egā
غم فرقت ہی میں مرنا ہو تو دشوار نہیں	ġham-e-furqat hī meñ marnā ho to dushvār nahīñ
شادی وصل بھی عاشق کو سزاوار نہیں	shādi-e-vasl bhī āshiq ko sazā-vār nahīñ
خوبروئی کے لیے زشتیٔ خو بھی ہے ضرور	ḳhūb-rūī ke liye zishtī-e-ḳhū bhī hai zarūr
سچ تو یہ ہے کہ کوئی تجھ سا طرح دار نہیں	sach to ye hai ki koī tujh sā tarah-dār nahīñ
قول دینے میں تامل نہ قسم سے انکار	qaul dene meñ ta.ammul na qasam se inkār
ہم کو سچا نظر آتا کوئی اقرار نہیں	ham ko sachchā nazar aatā koī iqrār nahīñ
کل خرابات میں اک گوشہ سے آتی تھی صدا	kal ḳharābāt meñ ik goshe se aatī thī sadā
دل میں سب کچھ ہے مگر رخصت گفتار نہیں	dil meñ sab kuchh hai magar ruḳhsat-e-guftār nahīñ
حق ہوا کس سے ادا اس کی وفاداری کا	haq huā kis se adā us kī vafādārī kā
جس کے نزدیک جفا باعث آزار نہیں	jis ke nazdīk jafā bā.is-e-āzār nahīñ
دیکھتے ہیں کہ پہنچتی ہے وہاں کون سی راہ	dekhte haiñ ki pahuñchtī hai vahāñ kaun sī raah
کعبہ و دیر سے کچھ ہم کو سروکار نہیں	ka.aba o dair se kuchh ham ko sarokār nahīñ
ہوں گے قائل وہ ابھی مطلع ثانی سن کر	hoñge qaa.il vo abhī matla-e-sānī sun kar
جو تجلی میں یہ کہتے ہیں کہ تکرار نہیں	jo tajallī meñ ye kahte haiñ ki takrār nahīñ
حقیقت محرم اسرار سے پوچھ	haqīqat mahram-e-asrār se pūchh
مزا انگور کا مے خوار سے پوچھ	mazā añgūr kā mai-ḳhvār se pūchh
وفا اغیار کی اغیار سے سن	vafā aġhyār kī aġhyār se sun
مری الفت در و دیوار سے پوچھ	mirī ulfat dar o dīvār se pūchh
ہماری آہ بے تاثیر کا حال	hamārī āh-e-be-tāsīr kā haal
کچھ اپنے دل سے کچھ اغیار سے پوچھ	kuchh apne dil se kuchh aġhyār se pūchh
دلوں میں ڈالنا ذوق اسیری	diloñ meñ Dālnā zauq-e-asīrī
کمند گیسوئے خم دار سے پوچھ	kamand-e-gesū-e-ḳhamdār se pūchh
دل مہجور سے سن لذت وصل	dil-e-mahjūr se sun lazzat-e-vasl
نشاط عافیت بیمار سے پوچھ	nashāt-e-āfiyat bīmār se pūchh
نہیں جز گریۂ غم حاصل عشق	nahīñ juz girya-e-ġham hāsil-e-ishq
ہماری چشم دریا بار سے پوچھ	hamārī chashm-e-dariyā-bār se pūchh
نہیں آب بقا جز جلوۂ دوست	nahīñ āb-e-baqā juz jalva-e-dost
کسی لب تشنۂ دیدار سے پوچھ	kisī lab-tishna-e-dīdār se pūchh
فریب وعدۂ دل دار کی قدر	fareb-e-vāda-e-dildār kī qadr
شہید خنجر انکار سے پوچھ	shahīd-e-ḳhanjar-e-inkār se pūchh
فغان شوق کو مانع نہیں وصل	fuġhān-e-shauq ko maane nahīñ vasl
یہ نکتہ عندلیب زار سے پوچھ	ye nukta andalīb-e-zār se pūchh
تصور میں کیا کرتے ہیں جو ہم	tasavvur meñ kiyā karte haiñ jo ham
وہ تصویر خیال یار سے پوچھ	vo tasvīr-e-ḳhayāl-e-yār se pūchh
متاع بے بہا ہے شعر حالیؔ	matā-e-be-bahā hai sher-e-'hālī'
مری قیمت مری گفتار سے پوچھ	mirī qīmat mirī guftār se pūchh
حشر تک یاں دل شکیبا چاہئے	hashr tak yaañ dil shakebā chāhiye
کب ملیں دلبر سے دیکھا چاہئے	kab mileñ dilbar se dekhā chāhiye
ہے تجلی بھی نقاب روئے یار	hai tajallī bhī naqāb-e-rū-e-yār
اس کو کن آنکھوں سے دیکھا چاہئے	us ko kin āñkhoñ se dekhā chāhiye
غیر ممکن ہے نہ ہو تاثیر غم	ġhair-mumkin hai na ho tāsīr-e-ġham
حال دل پھر اس کو لکھا چاہئے	hāl-e-dil phir us ko likkhā chāhiye
ہے دل افگاروں کی دل داری ضرور	hai dil-afgāroñ kī dildārī zarūr
گر نہیں الفت مدارا چاہئے	gar nahīñ ulfat madārā chāhiye
ہے کچھ اک باقی خلش امید کی	hai kuchh ik baaqī ḳhalish ummīd kī
یہ بھی مٹ جائے تو پھر کیا چاہئے	ye bhī miT jaa.e to phir kyā chāhiye
دوستوں کی بھی نہ ہو پروا جسے	dostoñ kī bhī na ho parvā jise
بے نیازی اس کی دیکھا چاہئے	be-niyāzī us kī dekhā chāhiye
بھا گئے ہیں آپ کے انداز و ناز	bhā ga.e haiñ aap ke andāz o naaz
کیجئے اغماض جتنا چاہئے	kījiye iġhmāz jitnā chāhiye
شیخ ہے ان کی نگہ جادو بھری	shaiḳh hai in kī nigah jaadū bharī
صحبت رنداں سے بچنا چاہئے	sohbat-e-rindāñ se bachnā chāhiye
لگ گئی چپ حالیؔ رنجور کو	lag ga.ī chup 'hālī'-e-ranjūr ko
حال اس کا کس سے پوچھا چاہئے	haal is kā kis se pūchhā chāhiye
میں تو میں غیر کو مرنے سے اب انکار نہیں	maiñ to maiñ ġhair ko marne se ab inkār nahīñ
اک قیامت ہے ترے ہاتھ میں تلوار نہیں	ik qayāmat hai tire haath meñ talvār nahīñ
کچھ پتا منزل مقصود کا پایا ہم نے	kuchh patā manzil-e-maqsūd kā paayā ham ne
جب یہ جانا کہ ہمیں طاقت رفتار نہیں	jab ye jaanā ki hameñ tāqat-e-raftār nahīñ
چشم بد دور بہت پھرتے ہیں اغیار کے ساتھ	chashm-e-bad-dūr bahut phirte haiñ aġhyār ke saath
غیرت عشق سے اب تک وہ خبردار نہیں	ġhairat-e-ishq se ab tak vo ḳhabar-dār nahīñ
ہو چکا ناز اٹھانے میں ہے گو کام تمام	ho chukā naaz uThāne meñ hai go kaam tamām
للہ الحمد کہ باہم کوئی تکرار نہیں	lillāhil-hamd ki bāham koī takrār nahīñ
مدتوں رشک نے اغیار سے ملنے نہ دیا	muddatoñ rashk ne aġhyār se milne na diyā
دل نے آخر یہ دیا حکم کہ کچھ عار نہیں	dil ne āḳhir ye diyā hukm ki kuchh aar nahīñ
اصل مقصود کا ہر چیز میں ملتا ہے پتا	asl maqsūd kā har chiiz meñ miltā hai patā
ورنہ ہم اور کسی شے کے طلب گار نہیں	varna ham aur kisī shai ke talabgār nahīñ
بات جو دل میں چھپاتے نہیں بنتی حالیؔ	baat jo dil meñ chhupāte nahīñ bantī 'hālī'
سخت مشکل ہے کہ وہ قابل اظہار نہیں	saḳht mushkil hai ki vo qābil-e-iz.hār nahīñ
کوئی محرم نہیں ملتا جہاں میں	koī mahram nahīñ miltā jahāñ meñ
مجھے کہنا ہے کچھ اپنی زباں میں	mujhe kahnā hai kuchh apnī zabāñ meñ
قفس میں جی نہیں لگتا کسی طرح	qafas meñ jī nahīñ lagtā kisī tarah
لگا دو آگ کوئی آشیاں میں	lagā do aag koī āshiyāñ meñ
کوئی دن بوالہوس بھی شاد ہو لیں	koī din bul-havas bhī shaad ho leñ
دھرا کیا ہے اشارات نہاں میں	dharā kyā hai ishārāt-e-nihāñ meñ
کہیں انجام آ پہنچا وفا کا	kahīñ anjām aa pahuñchā vafā kā
گھلا جاتا ہوں اب کے امتحاں میں	ghulā jaatā huuñ ab ke imtihāñ meñ
نیا ہے لیجئے جب نام اس کا	nayā hai lījiye jab naam us kā
بہت وسعت ہے میری داستاں میں	bahut vus.at hai merī dāstāñ meñ
دل پر درد سے کچھ کام لوں گا	dil-e-pur-dard se kuchh kaam lūñgā
اگر فرصت ملی مجھ کو جہاں میں	agar fursat milī mujh ko jahāñ meñ
بہت جی خوش ہوا حالیؔ سے مل کر	bahut jī ḳhush huā 'hālī' se mil kar
ابھی کچھ لوگ باقی ہیں جہاں میں	abhī kuchh log baaqī haiñ jahāñ meñ
بات کچھ ہم سے بن نہ آئی آج	baat kuchh ham se ban na aa.ī aaj
بول کر ہم نے منہ کی کھائی آج	bol kar ham ne muñh kī khaa.ī aaj
چپ پر اپنی بھرم تھے کیا کیا کچھ	chup par apnī bharam the kyā kyā kuchh
بات بگڑی بنی بنائی آج	baat bigḌī banī banā.ī aaj
شکوہ کرنے کی خو نہ تھی اپنی	shikva karne kī ḳhū na thī apnī
پر طبیعت ہی کچھ بھر آئی آج	par tabī.at hī kuchh bhar aa.ī aaj
بزم ساقی نے دی الٹ ساری	bazm saaqī ne dī ulaT saarī
خوب بھر بھر کے خم لنڈھائی آج	ḳhuub bhar bhar ke ḳhum luñDhā.ī aaj
معصیت پر ہے دیر سے یا رب	ma.asiyat par hai der se yā rab
نفس اور شرع میں لڑائی آج	nafs aur shara meñ laḌā.ī aaj
غالب آتا ہے نفس دوں یا شرع	ġhālib aatā hai nafs-e-dūñ yā shar.a
دیکھنی ہے تری خدائی آج	dekhnī hai tirī ḳhudā.ī aaj
چور ہے دل میں کچھ نہ کچھ یارو	chor hai dil meñ kuchh na kuchh yaaro
نیند پھر رات بھر نہ آئی آج	niind phir raat bhar na aa.ī aaj
زد سے الفت کی بچ کے چلنا تھا	zad se ulfat kī bach ke chalnā thā
مفت حالیؔ نے چوٹ کھائی آج	muft 'hālī' ne choT khaa.ī aaj
ہم اپنے آپ کو اک مسئلہ بنا نہ سکے	ham apne aap ko ik mas.ala banā na sake
اسی لئے تو کسی کی نظر میں آ نہ سکے	isī liye to kisī kī nazar meñ aa na sake
ہم آنسوؤں کی طرح واسطے نبھا نہ سکے	ham āñsuoñ kī tarah vāste nibhā na sake
رہے جن آنکھوں میں ان میں ہی گھر بنا نہ سکے	rahe jin āñkhoñ meñ un meñ hī ghar banā na sake
پھر آندھیوں نے سکھایا وہاں سفر کا ہنر	phir āñdhiyoñ ne sikhāyā vahāñ safar kā hunar
جہاں چراغ ہمیں راستہ دکھا نہ سکے	jahāñ charāġh hameñ rāsta dikhā na sake
جو پیش پیش تھے بستی بچانے والوں میں	jo pesh pesh the bastī bachāne vāloñ meñ
لگی جب آگ تو اپنا بھی گھر بچا نہ سکے	lagī jab aag to apnā bhī ghar bachā na sake
مرے خدا کسی ایسی جگہ اسے رکھنا	mire ḳhudā kisī aisī jagah use rakhnā
جہاں کوئی مرے بارے میں کچھ بتا نہ سکے	jahāñ koī mire baare meñ kuchh batā na sake
تمام عمر کی کوشش کا بس یہی حاصل	tamām umr kī koshish kā bas yahī hāsil
کسی کو اپنے مطابق کوئی بنا نہ سکے	kisī ko apne mutābiq koī banā na sake
تسلیوں پہ بہت دن جیا نہیں جاتا	tasalliyoñ pe bahut din jiyā nahīñ jaatā
کچھ ایسا ہو کے ترا اعتبار آ نہ سکے	kuchh aisā ho ke tirā e.atibār aa na sake
نہیں کہ اپنا زمانہ بھی تو نہیں آیا	nahīñ ki apnā zamāna bhī to nahīñ aayā
ہمیں کسی سے نبھانا بھی تو نہیں آیا	hameñ kisī se nibhānā bhī to nahīñ aayā
جلا کے رکھ لیا ہاتھوں کے ساتھ دامن تک	jalā ke rakh liyā hāthoñ ke saath dāman tak
تمہیں چراغ بجھانا بھی تو نہیں آیا	tumheñ charāġh bujhānā bhī to nahīñ aayā
نئے مکان بنائے تو فاصلوں کی طرح	na.e makān banā.e to fāsloñ kī tarah
ہمیں یہ شہر بسانا بھی تو نہیں آیا	hameñ ye shahr basānā bhī to nahīñ aayā
وہ پوچھتا تھا مری آنکھ بھیگنے کا سبب	vo pūchhtā thā mirī aañkh bhīgne kā sabab
مجھے بہانہ بنانا بھی تو نہیں آیا	mujhe bahāna banānā bhī to nahīñ aayā
وسیمؔ دیکھنا مڑ مڑ کے وہ اسی کی طرف	'vasīm' dekhnā muḌ muḌ ke vo usī kī taraf
کسی کو چھوڑ کے جانا بھی تو نہیں آیا	kisī ko chhoḌ ke jaanā bhī to nahīñ aayā
یہ ہے تو سب کے لیے ہو یہ ضد ہماری ہے	ye hai to sab ke liye ho ye zid hamārī hai
اس ایک بات پہ دنیا سے جنگ جاری ہے	is ek baat pe duniyā se jañg jaarī hai
اڑان والو اڑانوں پہ وقت بھاری ہے	uḌaan vaalo uḌānoñ pe vaqt bhārī hai
پروں کی اب کے نہیں حوصلوں کی باری ہے	paroñ kī ab ke nahīñ hausloñ kī baarī hai
میں قطرہ ہو کے بھی طوفاں سے جنگ لیتا ہوں	maiñ qatra ho ke bhī tūfāñ se jañg letā huuñ
مجھے بچانا سمندر کی ذمہ داری ہے	mujhe bachānā samundar kī zimmedārī hai
اسی سے جلتے ہیں صحرائے آرزو میں چراغ	isī se jalte haiñ sahrā-e-ārzū meñ charāġh
یہ تشنگی تو مجھے زندگی سے پیاری ہے	ye tishnagī to mujhe zindagī se pyārī hai
کوئی بتائے یہ اس کے غرور بے جا کو	koī batā.e ye us ke ġhurūr-e-bejā ko
وہ جنگ میں نے لڑی ہی نہیں جو ہاری ہے	vo jañg maiñ ne laḌī hī nahīñ jo haarī hai
ہر ایک سانس پہ پہرا ہے بے یقینی کا	har ek saañs pe pahrā hai be-yaqīnī kā
یہ زندگی تو نہیں موت کی سواری ہے	ye zindagī to nahīñ maut kī savārī hai
دعا کرو کہ سلامت رہے مری ہمت	duā karo ki salāmat rahe mirī himmat
یہ اک چراغ کئی آندھیوں پہ بھاری ہے	ye ik charāġh ka.ī āñdhiyoñ pe bhārī hai
حادثوں کی زد پہ ہیں تو مسکرانا چھوڑ دیں	hādsoñ kī zad pe haiñ to muskurānā chhoḌ deñ
زلزلوں کے خوف سے کیا گھر بنانا چھوڑ دیں	zalzaloñ ke ḳhauf se kyā ghar banānā chhoḌ deñ
تم نے میرے گھر نہ آنے کی قسم کھائی تو ہے	tum ne mere ghar na aane kī qasam khaa.ī to hai
آنسوؤں سے بھی کہو آنکھوں میں آنا چھوڑ دیں	āñsuoñ se bhī kaho āñkhoñ meñ aanā chhoḌ deñ
پیار کے دشمن کبھی تو پیار سے کہہ کے تو دیکھ	pyaar ke dushman kabhī to pyaar se kah ke to dekh
ایک تیرا در ہی کیا ہم تو زمانہ چھوڑ دیں	ek terā dar hī kyā ham to zamāna chhoḌ deñ
گھونسلے ویران ہیں اب وہ پرندے ہی کہاں	ghoñsle vīrān haiñ ab vo parinde hī kahāñ
اک بسیرے کے لئے جو آب و دانہ چھوڑ دیں	ik basere ke liye jo āb-o-dāna chhoḌ deñ
حویلیوں میں مری تربیت نہیں ہوتی	haveliyoñ meñ mirī tarbiyat nahīñ hotī
تو آج سر پہ ٹپکنے کو چھت نہیں ہوتی	to aaj sar pe Tapakne ko chhat nahīñ hotī
ہمارے گھر کا پتہ پوچھنے سے کیا حاصل	hamāre ghar kā pata pūchhne se kyā hāsil
اداسیوں کی کوئی شہریت نہیں ہوتی	udāsiyoñ kī koī shahriyat nahīñ hotī
چراغ گھر کا ہو محفل کا ہو کہ مندر کا	charāġh ghar kā ho mahfil kā ho ki mandir kā
ہوا کے پاس کوئی مصلحت نہیں ہوتی	havā ke paas koī maslahat nahīñ hotī
ہمیں جو خود میں سمٹنے کا فن نہیں آتا	hameñ jo ḳhud meñ simaTne kā fan nahīñ aatā
تو آج ایسی تری سلطنت نہیں ہوتی	to aaj aisī tirī saltanat nahīñ hotī
وسیمؔ شہر میں سچائیوں کے لب ہوتے	'vasīm' shahr meñ sachchā.iyoñ ke lab hote
تو آج خبروں میں سب خیریت نہیں ہوتی	to aaj ḳhabroñ meñ sab ḳhairiyat nahīñ hotī
اپنے ہر ہر لفظ کا خود آئینہ ہو جاؤں گا	apne har har lafz kā ḳhud ā.īna ho jā.ūñgā
اس کو چھوٹا کہہ کے میں کیسے بڑا ہو جاؤں گا	us ko chhoTā kah ke maiñ kaise baḌā ho jā.ūñgā
تم گرانے میں لگے تھے تم نے سوچا ہی نہیں	tum girāne meñ lage the tum ne sochā hī nahīñ
میں گرا تو مسئلہ بن کر کھڑا ہو جاؤں گا	maiñ girā to mas.ala ban kar khaḌā ho jā.ūñgā
مجھ کو چلنے دو اکیلا ہے ابھی میرا سفر	mujh ko chalne do akelā hai abhī merā safar
راستہ روکا گیا تو قافلہ ہو جاؤں گا	rāsta rokā gayā to qāfila ho jā.ūñgā
ساری دنیا کی نظر میں ہے مرا عہد وفا	saarī duniyā kī nazar meñ hai mirā ahd-e-vafā
اک ترے کہنے سے کیا میں بے وفا ہو جاؤں گا	ik tire kahne se kyā maiñ bevafā ho jā.ūñgā
صرف تیرا نام لے کر رہ گیا	sirf terā naam le kar rah gayā
آج دیوانہ بہت کچھ کہہ گیا	aaj dīvāna bahut kuchh kah gayā
کیا مری تقدیر میں منزل نہیں	kyā mirī taqdīr meñ manzil nahīñ
فاصلہ کیوں مسکرا کر رہ گیا	fāsla kyuuñ muskurā kar rah gayā
زندگی دنیا میں ایسا اشک تھی	zindagī duniyā meñ aisā ashk thī
جو ذرا پلکوں پہ ٹھہرا بہہ گیا	jo zarā palkoñ pe Thahrā bah gayā
اور کیا تھا اس کی پرسش کا جواب	aur kyā thā us kī pursish kā javāb
اپنے ہی آنسو چھپا کر رہ گیا	apne hī aañsū chhupā kar rah gayā
اس سے پوچھ اے کامیاب زندگی	us se pūchh ai kāmyāb-e-zindagī
جس کا افسانہ ادھورا رہ گیا	jis kā afsāna adhūrā rah gayā
ہائے کیا دیوانگی تھی اے وسیمؔ	haa.e kyā dīvāngī thī ai 'vasīm'
جو نہ کہنا چاہیے تھا کہہ گیا	jo na kahnā chāhiye thā kah gayā
اسے سمجھنے کا کوئی تو راستہ نکلے	use samajhne kā koī to rāsta nikle
میں چاہتا بھی یہی تھا وہ بے وفا نکلے	maiñ chāhtā bhī yahī thā vo bevafā nikle
کتاب ماضی کے اوراق الٹ کے دیکھ ذرا	kitāb-e-māzī ke aurāq ulaT ke dekh zarā
نہ جانے کون سا صفحہ مڑا ہوا نکلے	na jaane kaun sā saf.ha muḌā huā nikle
میں تجھ سے ملتا تو تفصیل میں نہیں جاتا	maiñ tujh se miltā to tafsīl meñ nahīñ jaatā
مری طرف سے ترے دل میں جانے کیا نکلے	mirī taraf se tire dil meñ jaane kyā nikle
جو دیکھنے میں بہت ہی قریب لگتا ہے	jo dekhne meñ bahut hī qarīb lagtā hai
اسی کے بارے میں سوچو تو فاصلہ نکلے	usī ke baare meñ socho to fāsla nikle
تمام شہر کی آنکھوں میں سرخ شعلے ہیں	tamām shahr kī āñkhoñ meñ surḳh sho.ale haiñ
وسیمؔ گھر سے اب ایسے میں کوئی کیا نکلے	'vasīm' ghar se ab aise meñ koī kyā nikle
کیا بتاؤں کیسا خود کو در بدر میں نے کیا	kyā batā.ūñ kaisā ḳhud ko dar-ba-dar maiñ ne kiyā
عمر بھر کس کس کے حصے کا سفر میں نے کیا	umr-bhar kis kis ke hisse kā safar maiñ ne kiyā
تو تو نفرت بھی نہ کر پائے گا اس شدت کے ساتھ	tū to nafrat bhī na kar pā.egā is shiddat ke saath
جس بلا کا پیار تجھ سے بے خبر میں نے کیا	jis balā kā pyaar tujh se be-ḳhabar maiñ ne kiyā
کیسے بچوں کو بتاؤں راستوں کے پیچ و خم	kaise bachchoñ ko batā.ūñ rāstoñ ke pech-o-ḳham
زندگی بھر تو کتابوں کا سفر میں نے کیا	zindagī-bhar to kitāboñ kā safar maiñ ne kiyā
کس کو فرصت تھی کہ بتلاتا تجھے اتنی سی بات	kis ko fursat thī ki batlātā tujhe itnī sī baat
خود سے کیا برتاؤ تجھ سے چھوٹ کر میں نے کیا	ḳhud se kyā bartāv tujh se chhūT kar maiñ ne kiyā
چند جذباتی سے رشتوں کے بچانے کو وسیمؔ	chand jazbātī se rishtoñ ke bachāne ko 'vasīm'
کیسا کیسا جبر اپنے آپ پر میں نے کیا	kaisā kaisā jabr apne aap par maiñ ne kiyā
آتے آتے مرا نام سا رہ گیا	aate aate mirā naam sā rah gayā
اس کے ہونٹوں پہ کچھ کانپتا رہ گیا	us ke hoñToñ pe kuchh kāñptā rah gayā
رات مجرم تھی دامن بچا لے گئی	raat mujrim thī dāman bachā le ga.ī
دن گواہوں کی صف میں کھڑا رہ گیا	din gavāhoñ kī saf meñ khaḌā rah gayā
وہ مرے سامنے ہی گیا اور میں	vo mire sāmne hī gayā aur maiñ
راستے کی طرح دیکھتا رہ گیا	rāste kī tarah dekhtā rah gayā
جھوٹ والے کہیں سے کہیں بڑھ گئے	jhuuT vaale kahīñ se kahīñ baḌh ga.e
اور میں تھا کہ سچ بولتا رہ گیا	aur maiñ thā ki sach boltā rah gayā
آندھیوں کے ارادے تو اچھے نہ تھے	āñdhiyoñ ke irāde to achchhe na the
یہ دیا کیسے جلتا ہوا رہ گیا	ye diyā kaise jaltā huā rah gayā
اس کو کاندھوں پہ لے جا رہے ہیں وسیمؔ	us ko kāñdhoñ pe le jā rahe haiñ 'vasīm'
اور وہ جینے کا حق مانگتا رہ گیا	aur vo jiine kā haq māñgtā rah gayā
تو سمجھتا ہے کہ رشتوں کی دہائی دیں گے	tū samajhtā hai ki rishtoñ kī duhā.ī deñge
ہم تو وہ ہیں ترے چہرے سے دکھائی دیں گے	ham to vo haiñ tire chehre se dikhā.ī deñge
ہم کو محسوس کیا جائے ہے خوشبو کی طرح	ham ko mahsūs kiyā jaa.e hai ḳhushbū kī tarah
ہم کوئی شور نہیں ہیں جو سنائی دیں گے	ham koī shor nahīñ haiñ jo sunā.ī deñge
فیصلہ لکھا ہوا رکھا ہے پہلے سے خلاف	faisla likkhā huā rakkhā hai pahle se ḳhilāf
آپ کیا صاحب عدالت میں صفائی دیں گے	aap kyā sāhab adālat meñ safā.ī deñge
پچھلی صف میں ہی سہی ہے تو اسی محفل میں	pichhlī saf meñ hī sahī hai to isī mahfil meñ
آپ دیکھیں گے تو ہم کیوں نہ دکھائی دیں گے	aap dekheñge to ham kyuuñ na dikhā.ī deñge
وہ مجھ کو کیا بتانا چاہتا ہے	vo mujh ko kyā batānā chāhtā hai
جو دنیا سے چھپانا چاہتا ہے	jo duniyā se chhupānā chāhtā hai
مجھے دیکھو کہ میں اس کو ہی چاہوں	mujhe dekho ki maiñ us ko hī chāhūñ
جسے سارا زمانہ چاہتا ہے	jise saarā zamāna chāhtā hai
قلم کرنا کہاں ہے اس کا منشا	qalam karnā kahāñ hai us kā manshā
وہ میرا سر جھکانا چاہتا ہے	vo merā sar jhukānā chāhtā hai
شکایت کا دھواں آنکھوں سے دل تک	shikāyat kā dhuāñ āñkhoñ se dil tak
تعلق ٹوٹ جانا چاہتا ہے	ta.alluq TuuT jaanā chāhtā hai
تقاضہ وقت کا کچھ بھی ہو یہ دل	taqāza vaqt kā kuchh bhī ho ye dil
وہی قصہ پرانا چاہتا ہے	vahī qissa purānā chāhtā hai
اپنے انداز کا اکیلا تھا	apne andāz kā akelā thā
اس لئے میں بڑا اکیلا تھا	is liye maiñ baḌā akelā thā
پیار تو جنم کا اکیلا تھا	pyaar to janm kā akelā thā
کیا مرا تجربہ اکیلا تھا	kyā mirā tajraba akelā thā
ساتھ تیرا نہ کچھ بدل پایا	saath terā na kuchh badal paayā
میرا ہی راستہ اکیلا تھا	merā hī rāsta akelā thā
بخشش بے حساب کے آگے	baḳhshish-e-be-hisāb ke aage
میرا دست دعا اکیلا تھا	merā dast-e-duā akelā thā
تیری سمجھوتے باز دنیا میں	terī samjhaute-bāz duniyā meñ
کون میرے سوا اکیلا تھا	kaun mere sivā akelā thā
جو بھی ملتا گلے لگا لیتا	jo bhī miltā gale lagā letā
کس قدر آئنا اکیلا تھا	kis qadar aa.inā akelā thā
بیتے ہوئے دن خود کو جب دہراتے ہیں	biite hue din ḳhud ko jab dohrāte haiñ
ایک سے جانے ہم کتنے ہو جاتے ہیں	ek se jaane ham kitne ho jaate haiñ
ہم بھی دل کی بات کہاں کہہ پاتے ہیں	ham bhī dil kī baat kahāñ kah paate haiñ
آپ بھی کچھ کہتے کہتے رہ جاتے ہیں	aap bhī kuchh kahte kahte rah jaate haiñ
خوشبو اپنے رستہ خود طے کرتی ہے	ḳhushbū apne raste ḳhud tai kartī hai
پھول تو ڈالی کے ہو کر رہ جاتے ہیں	phuul to Daalī ke ho kar rah jaate haiñ
روز نیا اک قصہ کہنے والے لوگ	roz nayā ik qissa kahne vaale log
کہتے کہتے خود قصہ ہو جاتے ہیں	kahte kahte ḳhud qissa ho jaate haiñ
کون بچائے گا پھر توڑنے والوں سے	kaun bachā.egā phir toḌne vāloñ se
پھول اگر شاخوں سے دھوکا کھاتے ہیں	phuul agar shāḳhoñ se dhokā khāte haiñ
رنگ بے رنگ ہوں خوشبو کا بھروسہ جائے	rañg be-rañg hoñ ḳhushbū kā bharosa jaa.e
میری آنکھوں سے جو دنیا تجھے دیکھا جائے	merī āñkhoñ se jo duniyā tujhe dekhā jaa.e
ہم نے جس راہ کو چھوڑا پھر اسے چھوڑ دیا	ham ne jis raah ko chhoḌā phir use chhoḌ diyā
اب نہ جائیں گے ادھر چاہے زمانہ جائے	ab na jā.eñge udhar chāhe zamāna jaa.e
میں نے مدت سے کوئی خواب نہیں دیکھا ہے	maiñ ne muddat se koī ḳhvāb nahīñ dekhā hai
ہاتھ رکھ دے مری آنکھوں پہ کہ نیند آ جائے	haath rakh de mirī āñkhoñ pe ki niiñd aa jaa.e
میں گناہوں کا طرف دار نہیں ہوں پھر بھی	maiñ gunāhoñ kā taraf-dār nahīñ huuñ phir bhī
رات کو دن کی نگاہوں سے نہ دیکھا جائے	raat ko din kī nigāhoñ se na dekhā jaa.e
کچھ بڑی سوچوں میں یہ سوچیں بھی شامل ہیں وسیمؔ	kuchh baḌī sochoñ meñ ye socheñ bhī shāmil haiñ 'vasīm'
کس بہانے سے کوئی شہر جلایا جائے	kis bahāne se koī shahr jalāyā jaa.e
کہاں قطرہ کی غم خواری کرے ہے	kahāñ qatre kī ġham-ḳhvārī kare hai
سمندر ہے اداکاری کرے ہے	samundar hai adākārī kare hai
کوئی مانے نہ مانے اس کی مرضی	koī maane na maane us kī marzī
مگر وہ حکم تو جاری کرے ہے	magar vo hukm to jaarī kare hai
نہیں لمحہ بھی جس کی دسترس میں	nahīñ lamha bhī jis kī dastaras meñ
وہی صدیوں کی تیاری کرے ہے	vahī sadiyoñ kī tayyārī kare hai
بڑے آدرش ہیں باتوں میں لیکن	baḌe ādarsh haiñ bātoñ meñ lekin
وہ سارے کام بازاری کرے ہے	vo saare kaam bāzārī kare hai
ہماری بات بھی آئے تو جانیں	hamārī baat bhī aa.e to jāneñ
وہ باتیں تو بہت ساری کرے ہے	vo bāteñ to bahut saarī kare hai
یہی اخبار کی سرخی بنے گا	yahī aḳhbār kī surḳhī banegā
ذرا سا کام چنگاری کرے ہے	zarā sā kaam chiñgārī kare hai
بلاوا آئے گا چل دیں گے ہم بھی	bulāvā aa.egā chal deñge ham bhī
سفر کی کون تیاری کرے ہے	safar kī kaun tayyārī kare hai
کچھ اتنا خوف کا مارا ہوا بھی پیار نہ ہو	kuchh itnā ḳhauf kā maarā huā bhī pyaar na ho
وہ اعتبار دلائے اور اعتبار نہ ہو	vo e'tibār dilā.e aur e'tibār na ho
ہوا خلاف ہو موجوں پہ اختیار نہ ہو	havā ḳhilāf ho maujoñ pe iḳhtiyār na ho
یہ کیسی ضد ہے کہ دریا کسی سے پار نہ ہو	ye kaisī zid hai ki dariyā kisī se paar na ho
میں گاؤں لوٹ رہا ہوں بہت دنوں کے بعد	maiñ gaañv lauT rahā huuñ bahut dinoñ ke baad
خدا کرے کہ اسے میرا انتظار نہ ہو	ḳhudā kare ki use merā intizār na ho
ذرا سی بات پہ گھٹ گھٹ کے صبح کر دینا	zarā sī baat pe ghuT ghuT ke sub.h kar denā
مری طرح بھی کوئی میرا غم گسار نہ ہو	mirī tarah bhī koī merā ġham-gusār na ho
دکھی سماج میں آنسو بھرے زمانے میں	dukhī samāj meñ aañsū bhare zamāne meñ
اسے یہ کون بتائے کہ اشک بار نہ ہو	use ye kaun batā.e ki ashk-bār na ho
گناہ گاروں پہ انگلی اٹھائے دیتے ہو	gunāhgāroñ pe uñglī uThā.e dete ho
وسیمؔ آج کہیں تم بھی سنگسار نہ ہو	'vasīm' aaj kahīñ tum bhī sañgsār na ho
اپنے چہرے سے جو ظاہر ہے چھپائیں کیسے	apne chehre se jo zāhir hai chhupā.eñ kaise
تیری مرضی کے مطابق نظر آئیں کیسے	terī marzī ke mutābiq nazar aa.eñ kaise
گھر سجانے کا تصور تو بہت بعد کا ہے	ghar sajāne kā tasavvur to bahut ba.ad kā hai
پہلے یہ طے ہو کہ اس گھر کو بچائیں کیسے	pahle ye tai ho ki is ghar ko bachā.eñ kaise
لاکھ تلواریں بڑھی آتی ہوں گردن کی طرف	laakh talvāreñ baḌhī aatī hoñ gardan kī taraf
سر جھکانا نہیں آتا تو جھکائیں کیسے	sar jhukānā nahīñ aatā to jhukā.eñ kaise
قہقہہ آنکھ کا برتاؤ بدل دیتا ہے	qahqaha aañkh kā bartāo badal detā hai
ہنسنے والے تجھے آنسو نظر آئیں کیسے	hañsne vaale tujhe aañsū nazar aa.eñ kaise
پھول سے رنگ جدا ہونا کوئی کھیل نہیں	phuul se rañg judā honā koī khel nahīñ
اپنی مٹی کو کہیں چھوڑ کے جائیں کیسے	apnī miTTī ko kahīñ chhoḌ ke jaa.eñ kaise
کوئی اپنی ہی نظر سے تو ہمیں دیکھے گا	koī apnī hī nazar se to hameñ dekhegā
ایک قطرے کو سمندر نظر آئیں کیسے	ek qatre ko samundar nazar aa.eñ kaise
جس نے دانستہ کیا ہو نظر انداز وسیمؔ	jis ne dānista kiyā ho nazar-andāz 'vasīm'
اس کو کچھ یاد دلائیں تو دلائیں کیسے	us ko kuchh yaad dilā.eñ to dilā.eñ kaise
اداسیوں میں بھی رستے نکال لیتا ہے	udāsiyoñ meñ bhī raste nikāl letā hai
عجیب دل ہے گروں تو سنبھال لیتا ہے	ajiib dil hai girūñ to sambhāl letā hai
یہ کیسا شخص ہے کتنی ہی اچھی بات کہو	ye kaisā shaḳhs hai kitnī hī achchhī baat kaho
کوئی برائی کا پہلو نکال لیتا ہے	koī burā.ī kā pahlū nikāl letā hai
ڈھلے تو ہوتی ہے کچھ اور احتیاط کی عمر	Dhale to hotī hai kuchh aur ehtiyāt kī umr
کہ بہتے بہتے یہ دریا اچھال لیتا ہے	ki bahte bahte ye dariyā uchhāl letā hai
بڑے بڑوں کی طرح داریاں نہیں چلتیں	baḌe-baḌoñ kī tarah-dāriyāñ nahīñ chaltīñ
عروج تیری خبر جب زوال لیتا ہے	uruuj terī ḳhabar jab zavāl letā hai
جب اس کے جام میں اک بوند تک نہیں ہوتی	jab us ke jaam meñ ik buuñd tak nahīñ hotī
وہ میری پیاس کو پھر بھی سنبھال لیتا ہے	vo merī pyaas ko phir bhī sambhāl letā hai
وہ میرے گھر نہیں آتا میں اس کے گھر نہیں جاتا	vo mere ghar nahīñ aatā maiñ us ke ghar nahīñ jaatā
مگر ان احتیاطوں سے تعلق مر نہیں جاتا	magar in ehtiyātoñ se ta.alluq mar nahīñ jaatā
برے اچھے ہوں جیسے بھی ہوں سب رشتے یہیں کے ہیں	bure achchhe hoñ jaise bhī hoñ sab rishte yahīñ ke haiñ
کسی کو ساتھ دنیا سے کوئی لے کر نہیں جاتا	kisī ko saath duniyā se koī le kar nahīñ jaatā
گھروں کی تربیت کیا آ گئی ٹی وی کے ہاتھوں میں	gharoñ kī tarbiyat kyā aa ga.ī T-v ke hāthoñ meñ
کوئی بچہ اب اپنے باپ کے اوپر نہیں جاتا	koī bachcha ab apne baap ke uupar nahīñ jaatā
کھلے تھے شہر میں سو در مگر اک حد کے اندر ہی	khule the shahr meñ sau dar magar ik had ke andar hī
کہاں جاتا اگر میں لوٹ کے پھر گھر نہیں جاتا	kahāñ jaatā agar maiñ lauT ke phir ghar nahīñ jaatā
محبت کے یہ آنسو ہیں انہیں آنکھوں میں رہنے دو	mohabbat ke ye aañsū haiñ unheñ āñkhoñ meñ rahne do
شریفوں کے گھروں کا مسئلہ باہر نہیں جاتا	sharīfoñ ke gharoñ kā mas.ala bāhar nahīñ jaatā
وسیمؔ اس سے کہو دنیا بہت محدود ہے میری	'vasīm' us se kaho duniyā bahut mahdūd hai merī
کسی در کا جو ہو جائے وہ پھر در در نہیں جاتا	kisī dar kā jo ho jaa.e vo phir dar dar nahīñ jaatā
مری وفاؤں کا نشہ اتارنے والا	mirī vafāoñ kā nashsha utārne vaalā
کہاں گیا مجھے ہنس ہنس کے ہارنے والا	kahāñ gayā mujhe hañs hañs ke hārne vaalā
ہماری جان گئی جائے دیکھنا یہ ہے	hamārī jaan ga.ī jaa.e dekhnā ye hai
کہیں نظر میں نہ آ جائے مارنے والا	kahīñ nazar meñ na aa jaa.e mārne vaalā
بس ایک پیار کی بازی ہے بے غرض بازی	bas ek pyaar kī baazī hai be-ġharaz baazī
نہ کوئی جیتنے والا نہ کوئی ہارنے والا	na koī jītne vaalā na koī hārne vaalā
بھرے مکاں کا بھی اپنا نشہ ہے کیا جانے	bhare makāñ kā bhī apnā nasha hai kyā jaane
شراب خانے میں راتیں گزارنے والا	sharāb-ḳhāne meñ rāteñ guzārne vaalā
میں اس کا دن بھی زمانے میں بانٹ کر رکھ دوں	maiñ us kā din bhī zamāne meñ baañT kar rakh duuñ
وہ میری راتوں کو چھپ کر گزارنے والا	vo merī rātoñ ko chhup kar guzārne vaalā
وسیمؔ ہم بھی بکھرنے کا حوصلہ کرتے	'vasīm' ham bhī bikharne kā hausla karte
ہمیں بھی ہوتا جو کوئی سنوارنے والا	hameñ bhī hotā jo koī sañvārne vaalā
ہمارا عزم سفر کب کدھر کا ہو جائے	hamārā azm-e-safar kab kidhar kā ho jaa.e
یہ وہ نہیں جو کسی رہ گزر کا ہو جائے	ye vo nahīñ jo kisī rahguzar kā ho jaa.e
اسی کو جینے کا حق ہے جو اس زمانے میں	usī ko jiine kā haq hai jo is zamāne meñ
ادھر کا لگتا رہے اور ادھر کا ہو جائے	idhar kā lagtā rahe aur udhar kā ho jaa.e
کھلی ہواؤں میں اڑنا تو اس کی فطرت ہے	khulī havāoñ meñ uḌnā to us kī fitrat hai
پرندہ کیوں کسی شاخ شجر کا ہو جائے	parinda kyuuñ kisī shāḳh-e-shajar kā ho jaa.e
میں لاکھ چاہوں مگر ہو تو یہ نہیں سکتا	maiñ laakh chāhūñ magar ho to ye nahīñ saktā
کہ تیرا چہرا مری ہی نظر کا ہو جائے	ki terā chehrā mirī hī nazar kā ho jaa.e
مرا نہ ہونے سے کیا فرق اس کو پڑنا ہے	mirā na hone se kyā farq us ko paḌnā hai
پتہ چلے جو کسی کم نظر کا ہو جائے	pata chale jo kisī kam-nazar kā ho jaa.e
وسیمؔ صبح کی تنہائی سفر سوچو	'vasīm' sub.h kī tanhā.i-e-safar socho
مشاعرہ تو چلو رات بھر کا ہو جائے	mushā.era to chalo raat bhar kā ho jaa.e
میں آسماں پہ بہت دیر رہ نہیں سکتا	maiñ āsmāñ pe bahut der rah nahīñ saktā
مگر یہ بات زمیں سے تو کہہ نہیں سکتا	magar ye baat zamīñ se to kah nahīñ saktā
کسی کے چہرے کو کب تک نگاہ میں رکھوں	kisī ke chehre ko kab tak nigāh meñ rakkhūñ
سفر میں ایک ہی منظر تو رہ نہیں سکتا	safar meñ ek hī manzar to rah nahīñ saktā
یہ آزمانے کی فرصت تجھے کبھی مل جائے	ye āzmāne kī fursat tujhe kabhī mil jaa.e
میں آنکھوں آنکھوں میں کیا بات کہہ نہیں سکتا	maiñ āñkhoñ āñkhoñ meñ kyā baat kah nahīñ saktā
سہارا لینا ہی پڑتا ہے مجھ کو دریا کا	sahārā lenā hī paḌtā hai mujh ko dariyā kā
میں ایک قطرہ ہوں تنہا تو بہہ نہیں سکتا	maiñ ek qatra huuñ tanhā to bah nahīñ saktā
لگا کے دیکھ لے جو بھی حساب آتا ہو	lagā ke dekh le jo bhī hisāb aatā ho
مجھے گھٹا کے وہ گنتی میں رہ نہیں سکتا	mujhe ghaTā ke vo gintī meñ rah nahīñ saktā
یہ چند لمحوں کی بے اختیاریاں ہیں وسیمؔ	ye chand lamhoñ kī be-iḳhtiyāriyāñ haiñ 'vasīm'
گنہ سے رشتہ بہت دیر رہ نہیں سکتا	gunah se rishta bahut der rah nahīñ saktā
مجھے تو قطرہ ہی ہونا بہت ستاتا ہے	mujhe to qatra hī honā bahut satātā hai
اسی لیے تو سمندر پہ رحم آتا ہے	isī liye to samundar pe rahm aatā hai
وہ اس طرح بھی مری اہمیت گھٹاتا ہے	vo is tarah bhī mirī ahmiyat ghaTātā hai
کہ مجھ سے ملنے میں شرطیں بہت لگاتا ہے	ki mujh se milne meñ sharteñ bahut lagātā hai
بچھڑتے وقت کسی آنکھ میں جو آتا ہے	bichhaḌte vaqt kisī aañkh meñ jo aatā hai
تمام عمر وہ آنسو بہت رلاتا ہے	tamām umr vo aañsū bahut rulātā hai
کہاں پہنچ گئی دنیا اسے پتہ ہی نہیں	kahāñ pahuñch ga.ī duniyā use pata hī nahīñ
جو اب بھی ماضی کے قصے سنائے جاتا ہے	jo ab bhī maazī ke qisse sunā.e jaatā hai
اٹھائے جائیں جہاں ہاتھ ایسے جلسے میں	uThā.e jaa.eñ jahāñ haath aise jalse meñ
وہی برا جو کوئی مسئلہ اٹھاتا ہے	vahī burā jo koī mas.ala uThātā hai
نہ کوئی عہدہ نہ ڈگری نہ نام کی تختی	na koī ohda na degrē na naam kī taḳhtī
میں رہ رہا ہوں یہاں میرا گھر بتاتا ہے	maiñ rah rahā huuñ yahāñ merā ghar batātā hai
سمجھ رہا ہو کہیں خود کو میری کمزوری	samajh rahā ho kahīñ ḳhud ko merī kamzorī
تو اس سے کہہ دو مجھے بھولنا بھی آتا ہے	to us se kah do mujhe bhūlnā bhī aatā hai
تحریر سے ورنہ مری کیا ہو نہیں سکتا	tahrīr se varna mirī kyā ho nahīñ saktā
اک تو ہے جو لفظوں میں ادا ہو نہیں سکتا	ik tū hai jo lafzoñ meñ adā ho nahīñ saktā
آنکھوں میں خیالات میں سانسوں میں بسا ہے	āñkhoñ meñ ḳhayālāt meñ sāñsoñ meñ basā hai
چاہے بھی تو مجھ سے وہ جدا ہو نہیں سکتا	chāhe bhī to mujh se vo judā ho nahīñ saktā
جینا ہے تو یہ جبر بھی سہنا ہی پڑے گا	jiinā hai to ye jabr bhī sahnā hī paḌegā
قطرہ ہوں سمندر سے خفا ہو نہیں سکتا	qatra huuñ samundar se ḳhafā ho nahīñ saktā
گمراہ کئے ہوں گے کئی پھول سے جذبے	gumrāh kiye hoñge ka.ī phuul se jazbe
ایسے تو کوئی راہنما ہو نہیں سکتا	aise to koī rāh-numā ho nahīñ saktā
قد میرا بڑھانے کا اسے کام ملا ہے	qad merā baḌhāne kā use kaam milā hai
جو اپنے ہی پیروں پہ کھڑا ہو نہیں سکتا	jo apne hī pairoñ pe khaḌā ho nahīñ saktā
اے پیار ترے حصے میں آیا تری قسمت	ai pyaar tire hisse meñ aayā tirī qismat
وہ درد جو چہروں سے ادا ہو نہیں سکتا	vo dard jo chehroñ se adā ho nahīñ saktā
میں اس امید پہ ڈوبا کہ تو بچا لے گا	maiñ is umiid pe Duubā ki tū bachā legā
اب اس کے بعد مرا امتحان کیا لے گا	ab is ke ba.ad mirā imtihān kyā legā
یہ ایک میلہ ہے وعدہ کسی سے کیا لے گا	ye ek mela hai va.ada kisī se kyā legā
ڈھلے گا دن تو ہر اک اپنا راستہ لے گا	Dhalegā din to har ik apnā rāsta legā
میں بجھ گیا تو ہمیشہ کو بجھ ہی جاؤں گا	maiñ bujh gayā to hamesha ko bujh hī jā.ūñgā
کوئی چراغ نہیں ہوں کہ پھر جلا لے گا	koī charāġh nahīñ huuñ ki phir jalā legā
کلیجہ چاہئے دشمن سے دشمنی کے لئے	kaleja chāhiye dushman se dushmanī ke liye
جو بے عمل ہے وہ بدلہ کسی سے کیا لے گا	jo be-amal hai vo badla kisī se kyā legā
میں اس کا ہو نہیں سکتا بتا نہ دینا اسے	maiñ us kā ho nahīñ saktā batā na denā use
لکیریں ہاتھ کی اپنی وہ سب جلا لے گا	lakīreñ haath kī apnī vo sab jalā legā
ہزار توڑ کے آ جاؤں اس سے رشتہ وسیمؔ	hazār toḌ ke aa jā.ūñ us se rishta 'vasīm'
میں جانتا ہوں وہ جب چاہے گا بلا لے گا	maiñ jāntā huuñ vo jab chāhegā bulā legā
ذرا سا قطرہ کہیں آج اگر ابھرتا ہے	zarā sā qatra kahīñ aaj agar ubhartā hai
سمندروں ہی کے لہجے میں بات کرتا ہے	samundaroñ hī ke lahje meñ baat kartā hai
کھلی چھتوں کے دیئے کب کے بجھ گئے ہوتے	khulī chhatoñ ke diye kab ke bujh ga.e hote
کوئی تو ہے جو ہواؤں کے پر کترتا ہے	koī to hai jo havāoñ ke par katartā hai
شرافتوں کی یہاں کوئی اہمیت ہی نہیں	sharāfatoñ kī yahāñ koī ahmiyat hī nahīñ
کسی کا کچھ نہ بگاڑو تو کون ڈرتا ہے	kisī kā kuchh na bigāḌo to kaun Dartā hai
یہ دیکھنا ہے کہ صحرا بھی ہے سمندر بھی	ye dekhnā hai ki sahrā bhī hai samundar bhī
وہ میری تشنہ لبی کس کے نام کرتا ہے	vo merī tishna-labī kis ke naam kartā hai
تم آ گئے ہو، تو کچھ چاندنی سی باتیں ہوں	tum aa ga.e ho to kuchh chāñdnī sī bāteñ hoñ
زمیں پہ چاند کہاں روز روز اترتا ہے	zamīñ pe chāñd kahāñ roz roz utartā hai
زمیں کی کیسی وکالت ہو پھر نہیں چلتی	zamīñ kī kaisī vakālat ho phir nahīñ chaltī
جب آسماں سے کوئی فیصلہ اترتا ہے	jab āsmāñ se koī faisla utartā hai
شام تک صبح کی نظروں سے اتر جاتے ہیں	shaam tak sub.h kī nazroñ se utar jaate haiñ
اتنے سمجھوتوں پہ جیتے ہیں کہ مر جاتے ہیں	itne samjhautoñ pe jiite haiñ ki mar jaate haiñ
پھر وہی تلخئ حالات مقدر ٹھہری	phir vahī talḳhī-e-hālāt muqaddar Thahrī
نشے کیسے بھی ہوں کچھ دن میں اتر جاتے ہیں	nashshe kaise bhī hoñ kuchh din meñ utar jaate haiñ
اک جدائی کا وہ لمحہ کہ جو مرتا ہی نہیں	ik judā.ī kā vo lamha ki jo martā hī nahīñ
لوگ کہتے تھے کہ سب وقت گزر جاتے ہیں	log kahte the ki sab vaqt guzar jaate haiñ
گھر کی گرتی ہوئی دیواریں ہی مجھ سے اچھی	ghar kī girtī huī dīvāreñ hī mujh se achchhī
راستہ چلتے ہوئے لوگ ٹھہر جاتے ہیں	rāsta chalte hue log Thahar jaate haiñ
ہم تو بے نام ارادوں کے مسافر ہیں وسیمؔ	ham to be-nām irādoñ ke musāfir haiñ 'vasīm'
کچھ پتہ ہو تو بتائیں کہ کدھر جاتے ہیں	kuchh pata ho to batā.eñ ki kidhar jaate haiñ
تمہاری راہ میں مٹی کے گھر نہیں آتے	tumhārī raah meñ miTTī ke ghar nahīñ aate
اسی لئے تو تمہیں ہم نظر نہیں آتے	isī liye to tumheñ ham nazar nahīñ aate
محبتوں کے دنوں کی یہی خرابی ہے	mohabbatoñ ke dinoñ kī yahī ḳharābī hai
یہ روٹھ جائیں تو پھر لوٹ کر نہیں آتے	ye ruuTh jaa.eñ to phir lauT kar nahīñ aate
جنہیں سلیقہ ہے تہذیب غم سمجھنے کا	jinheñ salīqa hai tahzīb-e-ġham samajhne kā
انہیں کے رونے میں آنسو نظر نہیں آتے	unhīñ ke rone meñ aañsū nazar nahīñ aate
خوشی کی آنکھ میں آنسو کی بھی جگہ رکھنا	ḳhushī kī aañkh meñ aañsū kī bhī jagah rakhnā
برے زمانے کبھی پوچھ کر نہیں آتے	bure zamāne kabhī pūchh kar nahīñ aate
بساط عشق پہ بڑھنا کسے نہیں آتا	bisāt-e-ishq pe baḌhnā kise nahīñ aatā
یہ اور بات کہ بچنے کے گھر نہیں آتے	ye aur baat ki bachne ke ghar nahīñ aate
وسیمؔ ذہن بناتے ہیں تو وہی اخبار	'vasīm' zehn banāte haiñ to vahī aḳhbār
جو لے کے ایک بھی اچھی خبر نہیں آتے	jo le ke ek bhī achchhī ḳhabar nahīñ aate
جہاں دریا کہیں اپنے کنارے چھوڑ دیتا ہے	jahāñ dariyā kahīñ apne kināre chhoḌ detā hai
کوئی اٹھتا ہے اور طوفان کا رخ موڑ دیتا ہے	koī uThtā hai aur tūfān kā ruḳh moḌ detā hai
مجھے بے دست و پا کر کے بھی خوف اس کا نہیں جاتا	mujhe be-dast-o-pā kar ke bhī ḳhauf us kā nahīñ jaatā
کہیں بھی حادثہ گزرے وہ مجھ سے جوڑ دیتا ہے	kahīñ bhī hādisa guzre vo mujh se joḌ detā hai
بچھڑ کے تجھ سے کچھ جانا اگر تو اس قدر جانا	bichhaḌ ke tujh se kuchh jaanā agar to is qadar jaanā
وہ مٹی ہوں جسے دریا کنارے چھوڑ دیتا ہے	vo miTTī huuñ jise dariyā kināre chhoḌ detā hai
محبت میں ذرا سی بے وفائی تو ضروری ہے	mohabbat meñ zarā sī bevafā.ī to zarūrī hai
وہی اچھا بھی لگتا ہے جو وعدے توڑ دیتا ہے	vahī achchhā bhī lagtā hai jo va.ade toḌ detā hai
کتنا دشوار تھا دنیا یہ ہنر آنا بھی	kitnā dushvār thā duniyā ye hunar aanā bhī
تجھ سے ہی فاصلہ رکھنا تجھے اپنانا بھی	tujh se hī fāsla rakhnā tujhe apnānā bhī
کیسی آداب نمائش نے لگائیں شرطیں	kaisī ādāb-e-numā.ish ne lagā.īñ sharteñ
پھول ہونا ہی نہیں پھول نظر آنا بھی	phuul honā hī nahīñ phuul nazar aanā bhī
دل کی بگڑی ہوئی عادت سے یہ امید نہ تھی	dil kī bigḌī huī aadat se ye ummīd na thī
بھول جائے گا یہ اک دن ترا یاد آنا بھی	bhuul jā.egā ye ik din tirā yaad aanā bhī
جانے کب شہر کے رشتوں کا بدل جائے مزاج	jaane kab shahr ke rishtoñ kā badal jaa.e mizāj
اتنا آساں تو نہیں لوٹ کے گھر آنا بھی	itnā āsāñ to nahīñ lauT ke ghar aanā bhī
ایسے رشتے کا بھرم رکھنا کوئی کھیل نہیں	aise rishte kā bharam rakhnā koī khel nahīñ
تیرا ہونا بھی نہیں اور ترا کہلانا بھی	terā honā bhī nahīñ aur tirā kahlānā bhī
خود کو پہچان کے دیکھے تو ذرا یہ دریا	ḳhud ko pahchān ke dekhe to zarā ye dariyā
بھول جائے گا سمندر کی طرف جانا بھی	bhuul jā.egā samundar kī taraf jaanā bhī
جاننے والوں کی اس بھیڑ سے کیا ہوگا وسیمؔ	jānñe vāloñ kī is bhiiḌ se kyā hogā 'vasīm'
اس میں یہ دیکھیے کوئی مجھے پہچانا بھی	is meñ ye dekhiye koī mujhe pahchānā bhī
سب نے ملائے ہاتھ یہاں تیرگی کے ساتھ	sab ne milā.e haath yahāñ tīrgī ke saath
کتنا بڑا مذاق ہوا روشنی کے ساتھ	kitnā baḌā mazāq huā raushnī ke saath
شرطیں لگائی جاتی نہیں دوستی کے ساتھ	sharteñ lagā.ī jaatī nahīñ dostī ke saath
کیجے مجھے قبول مری ہر کمی کے ساتھ	kiije mujhe qubūl mirī har kamī ke saath
تیرا خیال تیری طلب تیری آرزو	terā ḳhayāl, terī talab terī aarzū
میں عمر بھر چلا ہوں کسی روشنی کے ساتھ	maiñ umr bhar chalā huuñ kisī raushnī ke saath
دنیا مرے خلاف کھڑی کیسے ہو گئی	duniyā mire ḳhilāf khaḌī kaise ho ga.ī
میری تو دشمنی بھی نہیں تھی کسی کے ساتھ	merī to dushmanī bhī nahīñ thī kisī ke saath
کس کام کی رہی یہ دکھاوے کی زندگی	kis kaam kī rahī ye dikhāve kī zindagī
وعدے کیے کسی سے گزاری کسی کے ساتھ	vaade kiye kisī se guzārī kisī ke saath
دنیا کو بے وفائی کا الزام کون دے	duniyā ko bevafā.ī kā ilzām kaun de
اپنی ہی نبھ سکی نہ بہت دن کسی کے ساتھ	apnī hī nibh sakī na bahut din kisī ke saath
قطرے وہ کچھ بھی پائیں یہ ممکن نہیں وسیمؔ	qatre vo kuchh bhī paa.eñ ye mumkin nahīñ 'vasīm'
بڑھنا جو چاہتے ہیں سمندر کشی کے ساتھ	baḌhnā jo chāhte haiñ samundar-kashī ke saath
میں اپنے خواب سے بچھڑا نظر نہیں آتا	maiñ apne ḳhvāb se bichhḌā nazar nahīñ aatā
تو اس صدی میں اکیلا نظر نہیں آتا	to is sadī meñ akelā nazar nahīñ aatā
عجب دباؤ ہے ان باہری ہواؤں کا	ajab dabāo hai un bāharī havāoñ kā
گھروں کا بوجھ بھی اٹھتا نظر نہیں آتا	gharoñ kā bojh bhī uThtā nazar nahīñ aatā
میں تیری راہ سے ہٹنے کو ہٹ گیا لیکن	maiñ terī raah se ha.Tne ko haT gayā lekin
مجھے تو کوئی بھی رستہ نظر نہیں آتا	mujhe to koī bhī rasta nazar nahīñ aatā
میں اک صدا پہ ہمیشہ کو گھر تو چھوڑ آیا	maiñ ik sadā pe hamesha ko ghar to chhoḌ aayā
مگر پکارنے والا نظر نہیں آتا	magar pukārne vaalā nazar nahīñ aatā
دھواں بھرا ہے یہاں تو سبھی کی آنکھوں میں	dhuāñ bharā hai yahāñ to sabhī kī āñkhoñ meñ
کسی کو گھر مرا جلتا نظر نہیں آتا	kisī ko ghar mirā jaltā nazar nahīñ aatā
غزل سرائی کا دعویٰ تو سب کرے ہیں وسیمؔ	ġhazal-sarā.ī kā da.avā to sab kare haiñ 'vasīm'
مگر وہ میرؔ سا لہجہ نظر نہیں آتا	magar vo 'mīr' sā lahja nazar nahīñ aatā
میں یہ نہیں کہتا کہ مرا سر نہ ملے گا	maiñ ye nahīñ kahtā ki mirā sar na milegā
لیکن مری آنکھوں میں تجھے ڈر نہ ملے گا	lekin mirī āñkhoñ meñ tujhe Dar na milegā
سر پر تو بٹھانے کو ہے تیار زمانہ	sar par to biThāne ko hai tayyār zamāna
لیکن ترے رہنے کو یہاں گھر نہ ملے گا	lekin tire rahne ko yahāñ ghar na milegā
جاتی ہے چلی جائے یہ مے خانے کی رونق	jaatī hai chalī jaa.e ye mai-ḳhāne kī raunaq
کم ظرفوں کے ہاتھوں میں تو ساغر نہ ملے گا	kam-zarfoñ ke hāthoñ meñ to sāġhar na milegā
دنیا کی طلب ہے تو قناعت ہی نہ کرنا	duniyā kī talab hai to qanā.at hī na karnā
قطرے ہی سے خوش ہو تو سمندر نہ ملے گا	qatre hī se ḳhush ho to samundar na milegā
دور سے ہی بس دریا دریا لگتا ہے	duur se hī bas dariyā dariyā lagtā hai
ڈوب کے دیکھو کتنا پیاسا لگتا ہے	Duub ke dekho kitnā pyāsā lagtā hai
تنہا ہو تو گھبرایا سا لگتا ہے	tanhā ho to ghabrāyā sā lagtā hai
بھیڑ میں اس کو دیکھ کے اچھا لگتا ہے	bhiiḌ meñ us ko dekh ke achchhā lagtā hai
آج یہ ہے کل اور یہاں ہوگا کوئی	aaj ye hai kal aur yahāñ hogā koī
سوچو تو سب کھیل تماشا لگتا ہے	socho to sab khel-tamāshā lagtā hai
میں ہی نہ مانوں میرے بکھرنے میں ورنہ	maiñ hī na mānūñ mere bikharne meñ varna
دنیا بھر کو ہاتھ تمہارا لگتا ہے	duniyā bhar ko haath tumhārā lagtā hai
ذہن سے کاغذ پر تصویر اترتے ہی	zehn se kāġhaz par tasvīr utarte hī
ایک مصور کتنا اکیلا لگتا ہے	ek musavvir kitnā akelā lagtā hai
پیار کے اس نشہ کو کوئی کیا سمجھے	pyaar ke is nashsha ko koī kyā samjhe
ٹھوکر میں جب سارا زمانہ لگتا ہے	Thokar meñ jab saarā zamāna lagtā hai
بھیڑ میں رہ کر اپنا بھی کب رہ پاتا	bhiiḌ meñ rah kar apnā bhī kab rah paatā
چاند اکیلا ہے تو سب کا لگتا ہے	chāñd akelā hai to sab kā lagtā hai
شاخ پہ بیٹھی بھولی بھالی اک چڑیا	shāḳh pe baiThī bholī-bhālī ik chiḌiyā
کیا جانے اس پر بھی نشانہ لگتا ہے	kyā jaane us par bhī nishāna lagtā hai
دعا کرو کہ کوئی پیاس نذر جام نہ ہو	duā karo ki koī pyaas nazr-e-jām na ho
وہ زندگی ہی نہیں ہے جو ناتمام نہ ہو	vo zindagī hī nahīñ hai jo nā-tamām na ho
جو مجھ میں تجھ میں چلا آ رہا ہے صدیوں سے	jo mujh meñ tujh meñ chalā aa rahā hai sadiyoñ se
کہیں حیات اسی فاصلے کا نام نہ ہو	kahīñ hayāt usī fāsle kā naam na ho
کوئی چراغ نہ آنسو نہ آرزوئے سحر	koī charāġh na aañsū na ārzū-e-sahar
خدا کرے کہ کسی گھر میں ایسی شام نہ ہو	ḳhudā kare ki kisī ghar meñ aisī shaam na ho
عجیب شرط لگائی ہے احتیاطوں نے	ajiib shart lagā.ī hai ehtiyātoñ ne
کہ تیرا ذکر کروں اور تیرا نام نہ ہو	ki terā zikr karūñ aur terā naam na ho
صبا مزاج کی تیزی بھی ایک نعمت ہے	sabā-mizāj kī tezī bhī ek ne.amat hai
اگر چراغ بجھانا ہی ایک کام نہ ہو	agar charāġh bujhānā hī ek kaam na ho
وسیمؔ کتنی ہی صبحیں لہو لہو گزریں	'vasīm' kitnī hī sub.heñ lahū lahū guzrīñ
اک ایسی صبح بھی آئے کہ جس کی شام نہ ہو	ik aisī sub.h bhī aa.e ki jis kī shaam na ho
دکھ اپنا اگر ہم کو بتانا نہیں آتا	dukh apnā agar ham ko batānā nahīñ aatā
تم کو بھی تو اندازہ لگانا نہیں آتا	tum ko bhī to andāza lagānā nahīñ aatā
پہنچا ہے بزرگوں کے بیانوں سے جو ہم تک	pahuñchā hai buzurgoñ ke bayānoñ se jo ham tak
کیا بات ہوئی کیوں وہ زمانہ نہیں آتا	kyā baat huī kyuuñ vo zamāna nahīñ aatā
میں بھی اسے کھونے کا ہنر سیکھ نہ پایا	maiñ bhī use khone kā hunar siikh na paayā
اس کو بھی مجھے چھوڑ کے جانا نہیں آتا	us ko bhī mujhe chhoḌ ke jaanā nahīñ aatā
اس چھوٹے زمانے کے بڑے کیسے بنوگے	is chhoTe zamāne ke baḌe kaise banoge
لوگوں کو جب آپس میں لڑانا نہیں آتا	logoñ ko jab aapas meñ laḌānā nahīñ aatā
ڈھونڈھے ہے تو پلکوں پہ چمکنے کے بہانے	DhūñDhe hai to palkoñ pe chamakne ke bahāne
آنسو کو مری آنکھ میں آنا نہیں آتا	aañsū ko mirī aañkh meñ aanā nahīñ aatā
تاریخ کی آنکھوں میں دھواں ہو گئے خود ہی	tārīḳh kī āñkhoñ meñ dhuāñ ho ga.e ḳhud hī
تم کو تو کوئی گھر بھی جلانا نہیں آتا	tum ko to koī ghar bhī jalānā nahīñ aatā
کہاں ثواب کہاں کیا عذاب ہوتا ہے	kahāñ savāb kahāñ kyā azaab hotā hai
محبتوں میں کب اتنا حساب ہوتا ہے	mohabbatoñ meñ kab itnā hisāb hotā hai
بچھڑ کے مجھ سے تم اپنی کشش نہ کھو دینا	bichhaḌ ke mujh se tum apnī kashish na kho denā
اداس رہنے سے چہرا خراب ہوتا ہے	udaas rahne se chehrā ḳharāb hotā hai
اسے پتا ہی نہیں ہے کہ پیار کی بازی	use patā hī nahīñ hai ki pyaar kī baazī
جو ہار جائے وہی کامیاب ہوتا ہے	jo haar jaa.e vahī kāmyāb hotā hai
جب اس کے پاس گنوانے کو کچھ نہیں ہوتا	jab us ke paas gañvāne ko kuchh nahīñ hotā
تو کوئی آج کا عزت مآب ہوتا ہے	to koī aaj kā izzat-ma.āb hotā hai
جسے میں لکھتا ہوں ایسے کہ خود ہی پڑھ پاؤں	jise maiñ likhtā huuñ aise ki ḳhud hī paḌh paañv
کتاب زیست میں ایسا بھی باب ہوتا ہے	kitāb-e-zīst meñ aisā bhī baab hotā hai
بہت بھروسہ نہ کر لینا اپنی آنکھوں پر	bahut bharosa na kar lenā apnī āñkhoñ par
دکھائی دیتا ہے جو کچھ وہ خواب ہوتا ہے	dikhā.ī detā hai jo kuchh vo ḳhvāb hotā hai
اندھیرا ذہن کا سمت سفر جب کھونے لگتا ہے	añdherā zehn kā samt-e-safar jab khone lagtā hai
کسی کا دھیان آتا ہے اجالا ہونے لگتا ہے	kisī kā dhyān aatā hai ujālā hone lagtā hai
وہ جتنی دور ہو اتنا ہی میرا ہونے لگتا ہے	vo jitnī duur ho utnā hī merā hone lagtā hai
مگر جب پاس آتا ہے تو مجھ سے کھونے لگتا ہے	magar jab paas aatā hai to mujh se khone lagtā hai
کسی نے رکھ دیے ممتا بھرے دو ہاتھ کیا سر پر	kisī ne rakh diye mamtā-bhare do haath kyā sar par
مرے اندر کوئی بچہ بلک کر رونے لگتا ہے	mire andar koī bachcha bilak kar rone lagtā hai
محبت چار دن کی اور اداسی زندگی بھر کی	mohabbat chaar din kī aur udāsī zindagī bhar kī
یہی سب دیکھتا ہے اور کبیراؔ رونے لگتا ہے	yahī sab dekhtā hai aur 'kabīrā' rone lagtā hai
سمجھتے ہی نہیں نادان کے دن کی ہے ملکیت	samajhte hī nahīñ nādān kai din kī hai milkiyyat
پرائے کھیتوں پہ اپنوں میں جھگڑا ہونے لگتا ہے	parā.e khetoñ pe apnoñ meñ jhagḌā hone lagtā hai
یہ دل بچ کر زمانے بھر سے چلنا چاہے ہے لیکن	ye dil bach kar zamāne bhar se chalnā chāhe hai lekin
جب اپنی راہ چلتا ہے اکیلا ہونے لگتا ہے	jab apnī raah chaltā hai akelā hone lagtā hai
سبھی کا دھوپ سے بچنے کو سر نہیں ہوتا	sabhī kā dhuup se bachne ko sar nahīñ hotā
ہر آدمی کے مقدر میں گھر نہیں ہوتا	har aadmī ke muqaddar meñ ghar nahīñ hotā
کبھی لہو سے بھی تاریخ لکھنی پڑتی ہے	kabhī lahū se bhī tārīḳh likhnī paḌtī hai
ہر ایک معرکہ باتوں سے سر نہیں ہوتا	har ek ma.arka bātoñ se sar nahīñ hotā
میں اس کی آنکھ کا آنسو نہ بن سکا ورنہ	maiñ us kī aañkh kā aañsū na ban sakā varna
مجھے بھی خاک میں ملنے کا ڈر نہیں ہوتا	mujhe bhī ḳhaak meñ milne kā Dar nahīñ hotā
مجھے تلاش کروگے تو پھر نہ پاؤ گے	mujhe talāsh karoge to phir na pāoge
میں اک صدا ہوں صداؤں کا گھر نہیں ہوتا	maiñ ik sadā huuñ sadāoñ kā ghar nahīñ hotā
ہماری آنکھ کے آنسو کی اپنی دنیا ہے	hamārī aañkh ke aañsū kī apnī duniyā hai
کسی فقیر کو شاہوں کا ڈر نہیں ہوتا	kisī faqīr ko shāhoñ kā Dar nahīñ hotā
میں اس مکان میں رہتا ہوں اور زندہ ہوں	maiñ us makān meñ rahtā huuñ aur zinda huuñ
وسیمؔ جس میں ہوا کا گزر نہیں ہوتا	'vasīm' jis meñ havā kā guzar nahīñ hotā
چلو ہم ہی پہل کر دیں کہ ہم سے بد گماں کیوں ہو	chalo ham hī pahal kar deñ ki ham se bad-gumāñ kyuuñ ho
کوئی رشتہ ذرا سی ضد کی خاطر رائیگاں کیوں ہو	koī rishta zarā sī zid kī ḳhātir rā.egāñ kyuuñ ho
میں زندہ ہوں تو اس زندہ ضمیری کی بدولت ہی	maiñ zinda huuñ to is zinda-zamīrī kī badaulat hī
جو بولے تیرے لہجے میں بھلا میری زباں کیوں ہو	jo bole tere lahje meñ bhalā merī zabāñ kyuuñ ho
سوال آخر یہ اک دن دیکھنا ہم ہی اٹھائیں گے	savāl āḳhir ye ik din dekhnā ham hī uThā.eñge
نہ سمجھے جو زمیں کے غم وہ اپنا آسماں کیوں ہو	na samjhe jo zamīñ ke ġham vo apnā āsmāñ kyuuñ ho
ہماری گفتگو کی اور بھی سمتیں بہت سی ہیں	hamārī guftugū kī aur bhī samteñ bahut sī haiñ
کسی کا دل دکھانے ہی کو پھر اپنی زباں کیوں ہو	kisī kā dil dukhāne hī ko phir apnī zabāñ kyuuñ ho
بکھر کر رہ گیا ہمسائیگی کا خواب ہی ورنہ	bikhar kar rah gayā hamsā.egī kā ḳhvāb hī varna
دیئے اس گھر میں روشن ہوں تو اس گھر میں دھواں کیوں ہو	diye is ghar meñ raushan hoñ to us ghar meñ dhuāñ kyuuñ ho
محبت آسماں کو جب زمیں کرنے کی ضد ٹھہری	mohabbat āsmāñ ko jab zamīñ karne kī zid Thahrī
تو پھر بزدل اصولوں کی شرافت درمیاں کیوں ہو	to phir buzdil usūloñ kī sharāfat darmiyāñ kyuuñ ho
امیدیں ساری دنیا سے وسیمؔ اور خود میں ایسے غم	ummīdeñ saarī duniyā se 'vasīm' aur ḳhud meñ aise ġham
کسی پہ کچھ نہ ظاہر ہو تو کوئی مہرباں کیوں ہو	kisī pe kuchh na zāhir ho to koī mehrbāñ kyuuñ ho
کیا دکھ ہے سمندر کو بتا بھی نہیں سکتا	kyā dukh hai samundar ko batā bhī nahīñ saktā
آنسو کی طرح آنکھ تک آ بھی نہیں سکتا	aañsū kī tarah aañkh tak aa bhī nahīñ saktā
تو چھوڑ رہا ہے تو خطا اس میں تری کیا	tū chhoḌ rahā hai to ḳhatā is meñ tirī kyā
ہر شخص مرا ساتھ نبھا بھی نہیں سکتا	har shaḳhs mirā saath nibhā bhī nahīñ saktā
پیاسے رہے جاتے ہیں زمانے کے سوالات	pyāse rahe jaate haiñ zamāne ke savālāt
کس کے لیے زندہ ہوں بتا بھی نہیں سکتا	kis ke liye zinda huuñ batā bhī nahīñ saktā
گھر ڈھونڈ رہے ہیں مرا راتوں کے پجاری	ghar DhūñD rahe haiñ mirā rātoñ ke pujārī
میں ہوں کہ چراغوں کو بجھا بھی نہیں سکتا	maiñ huuñ ki charāġhoñ ko bujhā bhī nahīñ saktā
ویسے تو اک آنسو ہی بہا کر مجھے لے جائے	vaise to ik aañsū hī bahā kar mujhe le jaa.e
ایسے کوئی طوفان ہلا بھی نہیں سکتا	aise koī tūfān hilā bhī nahīñ saktā
بھلا غموں سے کہاں ہار جانے والے تھے	bhalā ġhamoñ se kahāñ haar jaane vaale the
ہم آنسوؤں کی طرح مسکرانے والے تھے	ham āñsuoñ kī tarah muskurāne vaale the
ہمیں نے کر دیا اعلان گمرہی ورنہ	hamīñ ne kar diyā elān-e-gumrahī varna
ہمارے پیچھے بہت لوگ آنے والے تھے	hamāre pīchhe bahut log aane vaale the
انہیں تو خاک میں ملنا ہی تھا کہ میرے تھے	unheñ to ḳhaak meñ milnā hī thā ki mere the
یہ اشک کون سے اونچے گھرانے والے تھے	ye ashk kaun se ūñche gharāne vaale the
انہیں قریب نہ ہونے دیا کبھی میں نے	unheñ qarīb na hone diyā kabhī maiñ ne
جو دوستی میں حدیں بھول جانے والے تھے	jo dostī meñ hadeñ bhuul jaane vaale the
میں جن کو جان کے پہچان بھی نہیں سکتا	maiñ jin ko jaan ke pahchān bhī nahīñ saktā
کچھ ایسے لوگ مرا گھر جلانے والے تھے	kuchh aise log mirā ghar jalāne vaale the
ہمارا المیہ یہ تھا کہ ہم سفر بھی ہمیں	hamārā alamiya ye thā ki ham-safar bhī hameñ
وہی ملے جو بہت یاد آنے والے تھے	vahī mile jo bahut yaad aane vaale the
وسیمؔ کیسی تعلق کی راہ تھی جس میں	'vasīm' kaisī ta.alluq kī raah thī jis meñ
وہی ملے جو بہت دل دکھانے والے تھے	vahī mile jo bahut dil dukhāne vaale the
زندگی تجھ پہ اب الزام کوئی کیا رکھے	zindagī tujh pe ab ilzām koī kyā rakkhe
اپنا احساس ہی ایسا ہے جو تنہا رکھے	apnā ehsās hī aisā hai jo tanhā rakkhe
کن شکستوں کے شب و روز سے گزرا ہوگا	kin shikastoñ ke shab-o-roz se guzrā hogā
وہ مصور جو ہر اک نقش ادھورا رکھے	vo musavvir jo har ik naqsh adhūrā rakkhe
خشک مٹی ہی نے جب پاؤں جمانے نہ دیئے	ḳhushk miTTī hī ne jab paañv jamāne na diye
بہتے دریا سے پھر امید کوئی کیا رکھے	bahte dariyā se phir ummīd koī kyā rakkhe
آ غم دوست اسی موڑ پہ ہو جاؤں جدا	aa ġham-e-dost usī moḌ pe ho jā.ūñ judā
جو مجھے میرا ہی رہنے دے نہ تیرا رکھے	jo mujhe merā hī rahne de na terā rakkhe
آرزوؤں کے بہت خواب تو دیکھو ہو وسیمؔ	ārzūoñ ke bahut ḳhvāb to dekho ho 'vasīm'
جانے کس حال میں بے درد زمانہ رکھے	jaane kis haal meñ be-dard zamāna rakkhe
اپنے سائے کو اتنا سمجھانے دے	apne saa.e ko itnā samjhāne de
مجھ تک میرے حصے کی دھوپ آنے دے	mujh tak mere hisse kī dhuup aane de
ایک نظر میں کئی زمانے دیکھے تو	ek nazar meñ ka.ī zamāne dekhe to
بوڑھی آنکھوں کی تصویر بنانے دے	būḌhī āñkhoñ kī tasvīr banāne de
بابا دنیا جیت کے میں دکھلا دوں گا	baabā duniyā jiit ke maiñ dikhlā dūñgā
اپنی نظر سے دور تو مجھ کو جانے دے	apnī nazar se duur to mujh ko jaane de
میں بھی تو اس باغ کا ایک پرندہ ہوں	maiñ bhī to is baaġh kā ek parinda huuñ
میری ہی آواز میں مجھ کو گانے دے	merī hī āvāz meñ mujh ko gaane de
پھر تو یہ اونچا ہی ہوتا جائے گا	phir to ye ūñchā hī hotā jā.egā
بچپن کے ہاتھوں میں چاند آ جانے دے	bachpan ke hāthoñ meñ chāñd aa jaane de
فصلیں پک جائیں تو کھیت سے بچھڑیں گی	fasleñ pak jaa.eñ to khet se bichhḌeñgī
روتی آنکھ کو پیار کہاں سمجھانے دے	rotī aañkh ko pyaar kahāñ samjhāne de
محبت نا سمجھ ہوتی ہے سمجھانا ضروری ہے	mohabbat nā-samajh hotī hai samjhānā zarūrī hai
جو دل میں ہے اسے آنکھوں سے کہلانا ضروری ہے	jo dil meñ hai use āñkhoñ se kahlānā zarūrī hai
اصولوں پر جہاں آنچ آئے ٹکرانا ضروری ہے	usūloñ par jahāñ aañch aa.e Takrānā zarūrī hai
جو زندہ ہو تو پھر زندہ نظر آنا ضروری ہے	jo zinda ho to phir zinda nazar aanā zarūrī hai
نئی عمروں کی خود مختاریوں کو کون سمجھائے	na.ī umroñ kī ḳhud-muḳhtāriyoñ ko kaun samjhā.e
کہاں سے بچ کے چلنا ہے کہاں جانا ضروری ہے	kahāñ se bach ke chalnā hai kahāñ jaanā zarūrī hai
تھکے ہارے پرندے جب بسیرے کے لیے لوٹیں	thake-hāre parinde jab basere ke liye lauTeñ
سلیقہ مند شاخوں کا لچک جانا ضروری ہے	salīqa-mañd shāḳhoñ kā lachak jaanā zarūrī hai
بہت بے باک آنکھوں میں تعلق ٹک نہیں پاتا	bahut bebāk āñkhoñ meñ ta.alluq Tik nahīñ paatā
محبت میں کشش رکھنے کو شرمانا ضروری ہے	mohabbat meñ kashish rakhne ko sharmānā zarūrī hai
سلیقہ ہی نہیں شاید اسے محسوس کرنے کا	salīqa hī nahīñ shāyad use mahsūs karne kā
جو کہتا ہے خدا ہے تو نظر آنا ضروری ہے	jo kahtā hai ḳhudā hai to nazar aanā zarūrī hai
مرے ہونٹوں پہ اپنی پیاس رکھ دو اور پھر سوچو	mire hoñToñ pe apnī pyaas rakh do aur phir socho
کہ اس کے بعد بھی دنیا میں کچھ پانا ضروری ہے	ki is ke ba.ad bhī duniyā meñ kuchh paanā zarūrī hai
چاند کا خواب اجالوں کی نظر لگتا ہے	chāñd kā ḳhvāb ujāloñ kī nazar lagtā hai
تو جدھر ہو کے گزر جائے خبر لگتا ہے	tū jidhar ho ke guzar jaa.e ḳhabar lagtā hai
اس کی یادوں نے اگا رکھے ہیں سورج اتنے	us kī yādoñ ne ugā rakkhe haiñ sūraj itne
شام کا وقت بھی آئے تو سحر لگتا ہے	shaam kā vaqt bhī aa.e to sahar lagtā hai
ایک منظر پہ ٹھہرنے نہیں دیتی فطرت	ek manzar pe Thaharne nahīñ detī fitrat
عمر بھر آنکھ کی قسمت میں سفر لگتا ہے	umr bhar aañkh kī qismat meñ safar lagtā hai
میں نظر بھر کے ترے جسم کو جب دیکھتا ہوں	maiñ nazar bhar ke tire jism ko jab dekhtā huuñ
پہلی بارش میں نہایا سا شجر لگتا ہے	pahlī bārish meñ nahāyā sā shajar lagtā hai
بے سہارا تھا بہت پیار کوئی پوچھتا کیا	be-sahārā thā bahut pyaar koī pūchhtā kyā
تو نے کاندھے پہ جگہ دی ہے تو سر لگتا ہے	tū ne kāñdhe pe jagah dī hai to sar lagtā hai
تیری قربت کے یہ لمحے اسے راس آئیں کیا	terī qurbat ke ye lamhe use raas aa.eñ kyā
صبح ہونے کا جسے شام سے ڈر لگتا ہے	sub.h hone kā jise shaam se Dar lagtā hai
میرے غم کو جو اپنا بتاتے رہے	mere ġham ko jo apnā batāte rahe
وقت پڑنے پہ ہاتھوں سے جاتے رہے	vaqt paḌne pe hāthoñ se jaate rahe
بارشیں آئیں اور فیصلہ کر گئیں	bārisheñ aa.iiñ aur faisla kar ga.iiñ
لوگ ٹوٹی چھتیں آزماتے رہے	log TuuTī chhateñ āzmāte rahe
آنکھیں منظر ہوئیں کان نغمہ ہوئے	āñkheñ manzar huiiñ kaan naġhma hue
گھر کے انداز ہی گھر سے جاتے رہے	ghar ke andāz hī ghar se jaate rahe
شام آئی تو بچھڑے ہوئے ہم سفر	shaam aa.ī to bichhḌe hue ham-safar
آنسوؤں سے ان آنکھوں میں آتے رہے	āñsuoñ se in āñkhoñ meñ aate rahe
ننھے بچوں نے چھو بھی لیا چاند کو	nanhe bachchoñ ne chhū bhī liyā chāñd ko
بوڑھے بابا کہانی سناتے رہے	būḌhe baabā kahānī sunāte rahe
دور تک ہاتھ میں کوئی پتھر نہ تھا	duur tak haath meñ koī patthar na thā
پھر بھی ہم جانے کیوں سر بچاتے رہے	phir bhī ham jaane kyuuñ sar bachāte rahe
شاعری زہر تھی کیا کریں اے وسیمؔ	shā.irī zahr thī kyā kareñ ai 'vasīm'
لوگ پیتے رہے ہم پلاتے رہے	log piite rahe ham pilāte rahe
لہو نہ ہو تو قلم ترجماں نہیں ہوتا	lahū na ho to qalam tarjumāñ nahīñ hotā
ہمارے دور میں آنسو زباں نہیں ہوتا	hamāre daur meñ aañsū zabāñ nahīñ hotā
جہاں رہے گا وہیں روشنی لٹائے گا	jahāñ rahegā vahīñ raushnī luTā.egā
کسی چراغ کا اپنا مکاں نہیں ہوتا	kisī charāġh kā apnā makāñ nahīñ hotā
یہ کس مقام پہ لائی ہے میری تنہائی	ye kis maqām pe laa.ī hai merī tanhā.ī
کہ مجھ سے آج کوئی بد گماں نہیں ہوتا	ki mujh se aaj koī bad-gumāñ nahīñ hotā
بس اک نگاہ مری راہ دیکھتی ہوتی	bas ik nigāh mirī raah dekhtī hotī
یہ سارا شہر مرا میزباں نہیں ہوتا	ye saarā shahr mirā mezbāñ nahīñ hotā
ترا خیال نہ ہوتا تو کون سمجھاتا	tirā ḳhayāl na hotā to kaun samjhātā
زمیں نہ ہو تو کوئی آسماں نہیں ہوتا	zamīñ na ho to koī āsmāñ nahīñ hotā
میں اس کو بھول گیا ہوں یہ کون مانے گا	maiñ us ko bhuul gayā huuñ ye kaun mānegā
کسی چراغ کے بس میں دھواں نہیں ہوتا	kisī charāġh ke bas meñ dhuāñ nahīñ hotā
وسیمؔ صدیوں کی آنکھوں سے دیکھیے مجھ کو	'vasīm' sadiyoñ kī āñkhoñ se dekhiye mujh ko
وہ لفظ ہوں جو کبھی داستاں نہیں ہوتا	vo lafz huuñ jo kabhī dāstāñ nahīñ hotā
کھل کے ملنے کا سلیقہ آپ کو آتا نہیں	khul ke milne kā salīqa aap ko aatā nahīñ
اور میرے پاس کوئی چور دروازہ نہیں	aur mere paas koī chor darvāza nahīñ
وہ سمجھتا تھا اسے پا کر ہی میں رہ جاؤں گا	vo samajhtā thā use pā kar hī maiñ rah jā.ūñgā
اس کو میری پیاس کی شدت کا اندازہ نہیں	us ko merī pyaas kī shiddat kā andāza nahīñ
جا دکھا دنیا کو مجھ کو کیا دکھاتا ہے غرور	jā dikhā duniyā ko mujh ko kyā dikhātā hai ġhurūr
تو سمندر ہے تو ہے میں تو مگر پیاسا نہیں	tū samundar hai to hai maiñ to magar pyāsā nahīñ
کوئی بھی دستک کرے آہٹ ہو یا آواز دے	koī bhī dastak kare aahaT ho yā āvāz de
میرے ہاتھوں میں مرا گھر تو ہے دروازہ نہیں	mere hāthoñ meñ mirā ghar to hai darvāza nahīñ
اپنوں کو اپنا کہا چاہے کسی درجے کے ہوں	apnoñ ko apnā kahā chāhe kisī darje ke hoñ
اور جب ایسا کیا میں نے تو شرمایا نہیں	aur jab aisā kiyā maiñ ne to sharmāyā nahīñ
اس کی محفل میں انہیں کی روشنی جن کے چراغ	us kī mahfil meñ unhīñ kī raushnī jin ke charāġh
میں بھی کچھ ہوتا تو میرا بھی دیا ہوتا نہیں	maiñ bhī kuchh hotā to merā bhī diyā hotā nahīñ
تجھ سے کیا بچھڑا مری ساری حقیقت کھل گئی	tujh se kyā bichhḌā mirī saarī haqīqat khul ga.ī
اب کوئی موسم ملے تو مجھ سے شرماتا نہیں	ab koī mausam mile to mujh se sharmātā nahīñ
محرم نہیں ہے تو ہی نوا ہائے راز کا	mahram nahīñ hai tū hī navā-hā-e-rāz kā
یاں ورنہ جو حجاب ہے پردہ ہے ساز کا	yaañ varna jo hijāb hai parda hai saaz kā
رنگ شکستہ صبح بہار نظارہ ہے	rañg-e-shikasta sub.h-e-bahār-e-nazāra hai
یہ وقت ہے شگفتن گل ہائے ناز کا	ye vaqt hai shaguftan-e-gul-hā-e-nāz kā
تو اور سوئے غیر نظر ہائے تیز تیز	tū aur sū-e-ġhair nazar-hā-e-tez tez
میں اور دکھ تری مژہ ہائے دراز کا	maiñ aur dukh tirī mizha-hā-e-darāz kā
صرفہ ہے ضبط آہ میں میرا وگرنہ میں	sarfa hai zabt-e-āh meñ merā vagarna meñ
طعمہ ہوں ایک ہی نفس جاں گداز کا	to.ama huuñ ek hī nafas-e-jāñ-gudāz kā
ہیں بسکہ جوش بادہ سے شیشے اچھل رہے	haiñ bas-ki josh-e-bāda se shīshe uchhal rahe
ہر گوشۂ بساط ہے سر شیشہ باز کا	har gosha-e-bisāt hai sar shīsha-bāz kā
کاوش کا دل کرے ہے تقاضا کہ ہے ہنوز	kāvish kā dil kare hai taqāzā ki hai hunūz
ناخن پہ قرض اس گرہ نیم باز کا	nāḳhun pe qarz is girah-e-nīm-bāz kā
تاراج کاوش غم ہجراں ہوا اسدؔ	tārāj-e-kāvish-e-ġham-e-hijrāñ huā 'asad'
سینہ کہ تھا دفینہ گہر ہائے راز کا	siina ki thā dafīna gohar-hā-e-rāz kā
کرے ہے بادہ ترے لب سے کسب رنگ فروغ	kare hai baada tire lab se kasb-e-rañg-e-faroġh
خط پیالہ سراسر نگاہ گل چیں ہے	ḳhat-e-piyāla sarāsar nigāh-e-gul-chīñ hai
کبھی تو اس دل شوریدہ کی بھی داد ملے	kabhī to is dil-e-shorīda kī bhī daad mile
کہ ایک عمر سے حسرت پرست بالیں ہے	ki ek umr se hasrat-parast-e-bālīñ hai
بجا ہے گر نہ سنے نالہ ‌ہائے بلبل زار	bajā hai gar na sune nāla-hā-e-bulbul-e-zār
کہ گوش گل نم شبنم سے پنبہ آگیں ہے	ki gosh-e-gul nam-e-shabnam se pamba-āgīñ hai
اسدؔ ہے نزع میں چل بے وفا برائے خدا	'asad' hai naza.a meñ chal bevafā barā-e-ḳhudā
مقام ترک حجاب و وداع تمکیں ہے	maqām-e-tark-e-hijāb o vidā-e-tamkīñ hai
فارغ مجھے نہ جان کہ مانند صبح و مہر	fāriġh mujhe na jaan ki mānind-e-sub.h-o-mehr
ہے داغ عشق زینت جیب کفن ہنوز	hai dāġh-e-ishq zīnat-e-jeb-e-kafan hunūz
ہے ناز مفلساں زر از دست رفتہ پر	hai nāz-e-muflisāñ zar-e-az-dast-rafta par
ہوں گل فروش شوخی داغ کہن ہنوز	huuñ gul-farosh-e-shoḳhi-e-dāġh-e-kohan hunūz
مے خانۂ جگر میں یہاں خاک بھی نہیں	mai-ḳhāna-e-jigar meñ yahāñ ḳhaak bhī nahīñ
خمیازہ کھینچے ہے بت بے داد فن ہنوز	ḳhamyāza khīñche hai but-e-be-dād-fan hunūz
جوں جادہ سر بہ کوئے تمناۓ بے دلی	juuñ jaada sar-ba-kū-e-tamannā-e-be-dilī
زنجیر پا ہے رشتۂ حب الوطن ہنوز	zanjīr-e-pā hai rishta-e-hubbul-vatan hunūz
سب کہاں کچھ لالہ و گل میں نمایاں ہو گئیں	sab kahāñ kuchh lāla-o-gul meñ numāyāñ ho ga.iiñ
خاک میں کیا صورتیں ہوں گی کہ پنہاں ہو گئیں	ḳhaak meñ kyā sūrateñ hoñgī ki pinhāñ ho ga.iiñ
یاد تھیں ہم کو بھی رنگا رنگ بزم آرائیاں	yaad thiiñ ham ko bhī rañgā-rañg bazm-ārā.īyāñ
لیکن اب نقش و نگار طاق نسیاں ہو گئیں	lekin ab naqsh-o-nigār-e-tāq-e-nisyāñ ho ga.iiñ
تھیں بنات النعش گردوں دن کو پردے میں نہاں	thiiñ banāt-un-nāsh-e-gardūñ din ko parde meñ nihāñ
شب کو ان کے جی میں کیا آئی کہ عریاں ہو گئیں	shab ko un ke jī meñ kyā aa.ī ki uryāñ ho ga.iiñ
قید میں یعقوب نے لی گو نہ یوسف کی خبر	qaid meñ yāqūb ne lī go na yūsuf kī ḳhabar
لیکن آنکھیں روزن دیوار زنداں ہو گئیں	lekin āñkheñ rauzan-e-dīvār-e-zindāñ ho ga.iiñ
سب رقیبوں سے ہوں نا خوش پر زنان مصر سے	sab raqīboñ se hoñ nā-ḳhush par zanān-e-misr se
ہے زلیخا خوش کہ محو ماہ کنعاں ہو گئیں	hai zuleḳhā ḳhush ki mahv-e-māh-e-kan.āñ ho ga.iiñ
جوئے خوں آنکھوں سے بہنے دو کہ ہے شام فراق	jū-e-ḳhūñ āñkhoñ se bahne do ki hai shām-e-firāq
میں یہ سمجھوں گا کہ شمعیں دو فروزاں ہو گئیں	maiñ ye samjhūñgā ki sham.eñ do farozāñ ho ga.iiñ
ان پری زادوں سے لیں گے خلد میں ہم انتقام	in parī-zādoñ se leñge ḳhuld meñ ham intiqām
قدرت حق سے یہی حوریں اگر واں ہو گئیں	qudrat-e-haq se yahī hūreñ agar vaañ ho ga.iiñ
نیند اس کی ہے دماغ اس کا ہے راتیں اس کی ہیں	niiñd us kī hai dimāġh us kā hai rāteñ us kī haiñ
تیری زلفیں جس کے بازو پر پریشاں ہو گئیں	terī zulfeñ jis ke baazū par pareshāñ ho ga.iiñ
میں چمن میں کیا گیا گویا دبستاں کھل گیا	maiñ chaman meñ kyā gayā goyā dabistāñ khul gayā
بلبلیں سن کر مرے نالے غزل خواں ہو گئیں	bulbuleñ sun kar mire naale ġhazal-ḳhvāñ ho ga.iiñ
وہ نگاہیں کیوں ہوئی جاتی ہیں یارب دل کے پار	vo nigāheñ kyuuñ huī jaatī haiñ yā-rab dil ke paar
جو مری کوتاہیٔ قسمت سے مژگاں ہو گئیں	jo mirī kotāhī-e-qismat se mizhgāñ ho ga.iiñ
بسکہ روکا میں نے اور سینے میں ابھریں پے بہ پے	bas-ki rokā maiñ ne aur siine meñ ubhrīñ pai-ba-pai
میری آہیں بخیۂ چاک گریباں ہو گئیں	merī aaheñ baḳhiya-e-chāk-e-garebāñ ho ga.iiñ
واں گیا بھی میں تو ان کی گالیوں کا کیا جواب	vaañ gayā bhī maiñ to un kī gāliyoñ kā kyā javāb
یاد تھیں جتنی دعائیں صرف درباں ہو گئیں	yaad thiiñ jitnī duā.eñ sarf-e-darbāñ ho ga.iiñ
جاں فزا ہے بادہ جس کے ہاتھ میں جام آ گیا	jāñ-fizā hai baada jis ke haath meñ jaam aa gayā
سب لکیریں ہاتھ کی گویا رگ جاں ہو گئیں	sab lakīreñ haath kī goyā rag-e-jāñ ho ga.iiñ
ہم موحد ہیں ہمارا کیش ہے ترک رسوم	ham muvahhid haiñ hamārā kesh hai tark-e-rūsūm
ملتیں جب مٹ گئیں اجزائے ایماں ہو گئیں	millateñ jab miT ga.iiñ ajzā-e-īmāñ ho ga.iiñ
رنج سے خوگر ہوا انساں تو مٹ جاتا ہے رنج	rañj se ḳhūgar huā insāñ to miT jaatā hai rañj
مشکلیں مجھ پر پڑیں اتنی کہ آساں ہو گئیں	mushkileñ mujh par paḌīñ itnī ki āsāñ ho ga.iiñ
یوں ہی گر روتا رہا غالبؔ تو اے اہل جہاں	yuuñ hī gar rotā rahā 'ġhālib' to ai ahl-e-jahāñ
دیکھنا ان بستیوں کو تم کہ ویراں ہو گئیں	dekhnā in bastiyoñ ko tum ki vīrāñ ho ga.iiñ
سادگی پر اس کی مر جانے کی حسرت دل میں ہے	sādgī par us kī mar jaane kī hasrat dil meñ hai
بس نہیں چلتا کہ پھر خنجر کف قاتل میں ہے	bas nahīñ chaltā ki phir ḳhanjar kaf-e-qātil meñ hai
دیکھنا تقریر کی لذت کہ جو اس نے کہا	dekhnā taqrīr kī lazzat ki jo us ne kahā
میں نے یہ جانا کہ گویا یہ بھی میرے دل میں ہے	maiñ ne ye jaanā ki goyā ye bhī mere dil meñ hai
گرچہ ہے کس کس برائی سے ولے باایں ہمہ	garche hai kis kis burā.ī se vale bā.īñ-hama
ذکر میرا مجھ سے بہتر ہے کہ اس محفل میں ہے	zikr merā mujh se behtar hai ki us mahfil meñ hai
بس ہجوم ناامیدی خاک میں مل جائے گی	bas hujūm-e-nā-umīdī ḳhaak meñ mil jā.egī
یہ جو اک لذت ہماری سعیٔ بے حاصل میں ہے	ye jo ik lazzat hamārī sa.ī-e-be-hāsil meñ hai
رنج رہ کیوں کھینچیے واماندگی کو عشق ہے	rañj-e-rah kyuuñ khīñchiye vāmāndagī ko ishq hai
اٹھ نہیں سکتا ہمارا جو قدم منزل میں ہے	uTh nahīñ saktā hamārā jo qadam manzil meñ hai
جلوہ زار آتش دوزخ ہمارا دل سہی	jalva zār-e-ātish-e-dozaḳh hamārā dil sahī
فتنۂ شور قیامت کس کے آب و گل میں ہے	fitna-e-shor-e-qayāmat kis ke āb-o-gil meñ hai
ہے دل شوریدۂ غالبؔ طلسم پیچ و تاب	hai dil-e-shorīda-e-'ġhālib' tilism-e-pech-o-tāb
رحم کر اپنی تمنا پر کہ کس مشکل میں ہے	rahm kar apnī tamannā par ki kis mushkil meñ hai
مدت ہوئی ہے یار کو مہماں کیے ہوئے	muddat huī hai yaar ko mehmāñ kiye hue
جوش قدح سے بزم چراغاں کیے ہوئے	josh-e-qadah se bazm charāġhāñ kiye hue
کرتا ہوں جمع پھر جگر لخت لخت کو	kartā huuñ jam.a phir jigar-e-laḳht-laḳht ko
عرصہ ہوا ہے دعوت مژگاں کیے ہوئے	arsa huā hai dāvat-e-mizhgāñ kiye hue
پھر وضع احتیاط سے رکنے لگا ہے دم	phir vaz-e-ehtiyāt se rukne lagā hai dam
برسوں ہوئے ہیں چاک گریباں کیے ہوئے	barsoñ hue haiñ chaak garebāñ kiye hue
پھر گرم نالہ ہائے شرربار ہے نفس	phir garm-nāla-hā-e-sharar-bār hai nafas
مدت ہوئی ہے سیر چراغاں کیے ہوئے	muddat huī hai sair-e-charāġhāñ kiye hue
پھر پرسش جراحت دل کو چلا ہے عشق	phir pursish-e-jarāhat-e-dil ko chalā hai ishq
سامان صدہزار نمکداں کیے ہوئے	sāmān-e-sad-hazār namak-dāñ kiye hue
پھر بھر رہا ہوں خامۂ مژگاں بہ خون دل	phir bhar rahā huuñ ḳhāma-e-mizhgāñ ba-ḳhūn-e-dil
ساز چمن طرازی داماں کیے ہوئے	sāz-e-chaman tarāzi-e-dāmāñ kiye hue
باہم دگر ہوئے ہیں دل و دیدہ پھر رقیب	bāham-digar hue haiñ dil o diida phir raqīb
نظارہ و خیال کا ساماں کیے ہوئے	nazzāra o ḳhayāl kā sāmāñ kiye hue
دل پھر طواف کوئے ملامت کو جائے ہے	dil phir tavāf-e-kū-e-malāmat ko jaa.e hai
پندار کا صنم کدہ ویراں کیے ہوئے	pindār kā sanam-kada vīrāñ kiye hue
پھر شوق کر رہا ہے خریدار کی طلب	phir shauq kar rahā hai ḳharīdār kī talab
عرض متاع عقل و دل و جاں کیے ہوئے	arz-e-matā-e-aql-o-dil-o-jāñ kiye hue
دوڑے ہے پھر ہر ایک گل و لالہ پر خیال	dauḌe hai phir har ek gul-o-lāla par ḳhayāl
صد گلستاں نگاہ کا ساماں کیے ہوئے	sad-gulistāñ nigāh kā sāmāñ kiye hue
پھر چاہتا ہوں نامۂ دل دار کھولنا	phir chāhtā huuñ nāma-e-dildār kholnā
جاں نذر دل فریبی عنواں کیے ہوئے	jaañ nazr-e-dil-farebi-e-unvāñ kiye hue
مانگے ہے پھر کسی کو لب بام پر ہوس	māñge hai phir kisī ko lab-e-bām par havas
زلف سیاہ رخ پہ پریشاں کیے ہوئے	zulf-e-siyāh ruḳh pe pareshāñ kiye hue
چاہے ہے پھر کسی کو مقابل میں آرزو	chāhe hai phir kisī ko muqābil meñ aarzū
سرمے سے تیز دشنۂ مژگاں کیے ہوئے	surme se tez dashna-e-mizhgāñ kiye hue
اک نو بہار ناز کو تاکے ہے پھر نگاہ	ik nau-bahār-e-nāz ko taake hai phir nigāh
چہرہ فروغ مے سے گلستاں کیے ہوئے	chehra faroġh-e-mai se gulistāñ kiye hue
پھر جی میں ہے کہ در پہ کسی کے پڑے رہیں	phir jī meñ hai ki dar pe kisī ke paḌe raheñ
سر زیر بار منت درباں کیے ہوئے	sar zer-bār-e-minnat-e-darbāñ kiye hue
جی ڈھونڈتا ہے پھر وہی فرصت کہ رات دن	jī DhūñDtā hai phir vahī fursat ki raat din
بیٹھے رہیں تصور جاناں کیے ہوئے	baiThe raheñ tasavvur-e-jānāñ kiye hue
غالبؔ ہمیں نہ چھیڑ کہ پھر جوش اشک سے	'ġhālib' hameñ na chheḌ ki phir josh-e-ashk se
بیٹھے ہیں ہم تہیۂ طوفاں کیے ہوئے	baiThe haiñ ham tahayya-e-tūfāñ kiye hue
عرض نیاز عشق کے قابل نہیں رہا	arz-e-niyāz-e-ishq ke qābil nahīñ rahā
جس دل پہ ناز تھا مجھے وہ دل نہیں رہا	jis dil pe naaz thā mujhe vo dil nahīñ rahā
جاتا ہوں داغ حسرت ہستی لیے ہوئے	jaatā huuñ dāġh-e-hasrat-e-hastī liye hue
ہوں شمع کشتہ در خور محفل نہیں رہا	huuñ sham-e-kushta dar-ḳhur-e-mahfil nahīñ rahā
مرنے کی اے دل اور ہی تدبیر کر کہ میں	marne kī ai dil aur hī tadbīr kar ki maiñ
شایان دست و بازوئے قاتل نہیں رہا	shāyān-e-dast-o-bāzū-e-qātil nahīñ rahā
برروئے شش جہت در آئینہ باز ہے	bar-rū-e-shash-jahat dar-e-ā.īna baaz hai
یاں امتیاز ناقص و کامل نہیں رہا	yaañ imtiyāz-e-nāqis-o-kāmil nahīñ rahā
وا کر دیے ہیں شوق نے بند نقاب حسن	vā kar diye haiñ shauq ne band-e-naqāb-e-husn
غیر از نگاہ اب کوئی حائل نہیں رہا	ġhair-az-nigāh ab koī haa.il nahīñ rahā
گو میں رہا رہین ستم ہائے روزگار	go maiñ rahā rahīn-e-sitam-hā-e-rozgār
لیکن ترے خیال سے غافل نہیں رہا	lekin tire ḳhayāl se ġhāfil nahīñ rahā
دل سے ہوائے کشت وفا مٹ گئی کہ واں	dil se havā-e-kisht-e-vafā miT ga.ī ki vaañ
حاصل سوائے حسرت حاصل نہیں رہا	hāsil sivā.e hasrat-e-hāsil nahīñ rahā
بیداد عشق سے نہیں ڈرتا مگر اسدؔ	bedād-e-ishq se nahīñ Dartā magar 'asad'
جس دل پہ ناز تھا مجھے وہ دل نہیں رہا	jis dil pe naaz thā mujhe vo dil nahīñ rahā
ہر چند میں ہوں طوطی شیریں سخن ولے	har-chand maiñ huuñ tūti-e-shīrīñ-suḳhan vale
آئینہ آہ میرے مقابل نہیں رہا	ā.īna aah mere muqābil nahīñ rahā
جاں داد گاں کا حوصلہ فرصت گداز ہے	jāñ-dād-gāñ kā hausla fursat-gudāz hai
یاں عرصۂ طپیدن بسمل نہیں رہا	yaañ arsa-e-tapīdan-e-bismil nahīñ rahā
ہوں قطرہ زن بہ وادیٔ حسرت شبانہ روز	huuñ qatra-zan ba-vādī-e-hasrat shabāna roz
جز تار اشک جادۂ منزل نہیں رہا	juz tār-e-ashk jāda-e-manzil nahīñ rahā
اے آہ میری خاطر وابستہ کے سوا	ai aah merī ḳhātir-e-vābasta ke sivā
دنیا میں کوئی عقدۂ مشکل نہیں رہا	duniyā meñ koī uqda-e-mushkil nahīñ rahā
انداز نالہ یاد ہیں سب مجھ کو پر اسدؔ	andāz-e-nāla yaad haiñ sab mujh ko par 'asad'
جس دل پہ ناز تھا مجھے وہ دل نہیں رہا	jis dil pe naaz thā mujhe vo dil nahīñ rahā
گلہ ہے شوق کو دل میں بھی تنگئ جا کا	gila hai shauq ko dil meñ bhī tañgi-e-jā kā
گہر میں محو ہوا اضطراب دریا کا	guhar meñ mahv huā iztirāb dariyā kā
یہ جانتا ہوں کہ تو اور پاسخ مکتوب	ye jāntā huuñ ki tū aur pāsuḳh-e-maktūb
مگر ستم زدہ ہوں ذوق خامہ فرسا کا	magar sitam-zada huuñ zauq-e-ḳhāma-farsā kā
حنائے پائے خزاں ہے بہار اگر ہے یہی	hinā-e-pā-e-ḳhizāñ hai bahār agar hai yahī
دوام کلفت خاطر ہے عیش دنیا کا	davām-e-kulfat-e-ḳhātir hai aish duniyā kā
غم فراق میں تکلیف سیر باغ نہ دو	ġham-e-firāq meñ taklīf-e-sair-e-bāġh na do
مجھے دماغ نہیں خندہ ہائے بے جا کا	mujhe dimāġh nahīñ ḳhanda-hā-e-bejā kā
ہنوز محرمی حسن کو ترستا ہوں	hanūz mahrami-e-husn ko tarastā huuñ
کرے ہے ہر بن مو کام چشم بینا کا	kare hai har-bun-e-mū kaam chashm-e-bīnā kā
دل اس کو پہلے ہی ناز و ادا سے دے بیٹھے	dil us ko pahle hī nāz-o-adā se de baiThe
ہمیں دماغ کہاں حسن کے تقاضا کا	hameñ dimāġh kahāñ husn ke taqāzā kā
نہ کہہ کہ گریہ بہ مقدار حسرت دل ہے	na kah ki girya ba-miqdār-e-hasrat-e-dil hai
مری نگاہ میں ہے جمع و خرچ دریا کا	mirī nigāh meñ hai jam-o-ḳharch dariyā kā
فلک کو دیکھ کے کرتا ہوں اس کو یاد اسدؔ	falak ko dekh ke kartā huuñ us ko yaad 'asad'
جفا میں اس کی ہے انداز کار فرما کا	jafā meñ us kī hai andāz kār-farmā kā
مرا شمول ہر اک دل کے پیچ و تاب میں ہے	mirā shumūl har ik dil ke pech-o-tāb meñ hai
میں مدعا ہوں تپش نامۂ تمنا کا	maiñ mudda.ā huuñ tapish-nāma-e-tamannā kā
ملی نہ وسعت جولان یک جنوں ہم کو	milī na vus.at-e-jaulān yak junūñ ham ko
عدم کو لے گئے دل میں غبار صحرا کا	adam ko le ga.e dil meñ ġhubār sahrā kā
غیر لیں محفل میں بوسے جام کے	ġhair leñ mahfil meñ bose jaam ke
ہم رہیں یوں تشنہ لب پیغام کے	ham raheñ yuuñ tishna-lab paiġhām ke
خستگی کا تم سے کیا شکوہ کہ یہ	ḳhastagī kā tum se kyā shikva ki ye
ہتکھنڈے ہیں چرخ نیلی فام کے	hathkanDe haiñ charḳh-e-nīlī-fām ke
خط لکھیں گے گرچہ مطلب کچھ نہ ہو	ḳhat likheñge garche matlab kuchh na ho
ہم تو عاشق ہیں تمہارے نام کے	ham to āshiq haiñ tumhāre naam ke
رات پی زمزم پہ مے اور صبح دم	raat pī zamzam pe mai aur sub.h-dam
دھوئے دھبے جامۂ احرام کے	dho.e dhabbe jāma-e-ehrām ke
دل کو آنکھوں نے پھنسایا کیا مگر	dil ko āñkhoñ ne phañsāyā kyā magar
یہ بھی حلقے ہیں تمہارے دام کے	ye bhī halqe haiñ tumhāre daam ke
شاہ کے ہے غسل صحت کی خبر	shaah ke hai ġhusl-e-sehhat kī ḳhabar
دیکھیے کب دن پھریں حمام کے	dekhiye kab din phireñ hammām ke
عشق نے غالبؔ نکما کر دیا	ishq ne 'ġhālib' nikammā kar diyā
ورنہ ہم بھی آدمی تھے کام کے	varna ham bhī aadmī the kaam ke
ہے بسکہ ہر اک ان کے اشارے میں نشاں اور	hai bas-ki har ik un ke ishāre meñ nishāñ aur
کرتے ہیں محبت تو گزرتا ہے گماں اور	karte haiñ mohabbat to guzartā hai gumāñ aur
یارب وہ نہ سمجھے ہیں نہ سمجھیں گے مری بات	yā-rab vo na samjhe haiñ na samjheñge mirī baat
دے اور دل ان کو جو نہ دے مجھ کو زباں اور	de aur dil un ko jo na de mujh ko zabāñ aur
ابرو سے ہے کیا اس نگہ ناز کو پیوند	abrū se hai kyā us nigah-e-nāz ko paivand
ہے تیر مقرر مگر اس کی ہے کماں اور	hai tiir muqarrar magar is kī hai kamāñ aur
تم شہر میں ہو تو ہمیں کیا غم جب اٹھیں گے	tum shahr meñ ho to hameñ kyā ġham jab uTheñge
لے آئیں گے بازار سے جا کر دل و جاں اور	le ā.eñge bāzār se jā kar dil o jaañ aur
ہر چند سبک دست ہوئے بت شکنی میں	har chand subuk-dast hue but-shikanī meñ
ہم ہیں تو ابھی راہ میں ہے سنگ گراں اور	ham haiñ to abhī raah meñ hai sañg-e-girāñ aur
ہے خون جگر جوش میں دل کھول کے روتا	hai ḳhūn-e-jigar josh meñ dil khol ke rotā
ہوتے جو کئی دیدۂ خوں نابہ فشاں اور	hote jo ka.ī dīda-e-ḳhūñ-nāba-fishāñ aur
مرتا ہوں اس آواز پہ ہر چند سر اڑ جائے	martā huuñ is āvāz pe har chand sar uḌ jaa.e
جلاد کو لیکن وہ کہے جائیں کہ ہاں اور	jallād ko lekin vo kahe jaa.eñ ki haañ aur
لوگوں کو ہے خورشید جہاں تاب کا دھوکا	logoñ ko hai ḳhurshīd-e-jahāñ-tāb kā dhokā
ہر روز دکھاتا ہوں میں اک داغ نہاں اور	har roz dikhātā huuñ maiñ ik dāġh-e-nihāñ aur
لیتا نہ اگر دل تمہیں دیتا کوئی دم چین	letā na agar dil tumheñ detā koī dam chain
کرتا جو نہ مرتا کوئی دن آہ و فغاں اور	kartā jo na martā koī din āh-o-fuġhāñ aur
پاتے نہیں جب راہ تو چڑھ جاتے ہیں نالے	paate nahīñ jab raah to chaḌh jaate haiñ naale
رکتی ہے مری طبع تو ہوتی ہے رواں اور	ruktī hai mirī tab.a to hotī hai ravāñ aur
ہیں اور بھی دنیا میں سخن ور بہت اچھے	haiñ aur bhī duniyā meñ suḳhan-var bahut achchhe
کہتے ہیں کہ غالبؔ کا ہے انداز بیاں اور	kahte haiñ ki 'ġhālib' kā hai andāz-e-bayāñ aur
عشرت قطرہ ہے دریا میں فنا ہو جانا	ishrat-e-qatra hai dariyā meñ fanā ho jaanā
درد کا حد سے گزرنا ہے دوا ہو جانا	dard kā had se guzarnā hai davā ho jaanā
تجھ سے قسمت میں مری صورت قفل ابجد	tujh se qismat meñ mirī sūrat-e-qufl-e-abjad
تھا لکھا بات کے بنتے ہی جدا ہو جانا	thā likhā baat ke bante hī judā ho jaanā
دل ہوا کشمکش چارۂ زحمت میں تمام	dil huā kasmakash-e-chāra-e-zehmat meñ tamām
مٹ گیا گھسنے میں اس عقدے کا وا ہو جانا	miT gayā ghisne meñ is uqde kā vā ho jaanā
اب جفا سے بھی ہیں محروم ہم اللہ اللہ	ab jafā se bhī haiñ mahrūm ham allāh allāh
اس قدر دشمن ارباب وفا ہو جانا	is qadar dushman-e-arbāb-e-vafā ho jaanā
ضعف سے گریہ مبدل بہ دم سرد ہوا	zo.af se girya mubaddal ba-dam-e-sard huā
باور آیا ہمیں پانی کا ہوا ہو جانا	bāvar aayā hameñ paanī kā havā ho jaanā
دل سے مٹنا تری انگشت حنائی کا خیال	dil se miTnā tirī añgusht-e-hinā.ī kā ḳhayāl
ہو گیا گوشت سے ناخن کا جدا ہو جانا	ho gayā gosht se nāḳhun kā judā ho jaanā
ہے مجھے ابر بہاری کا برس کر کھلنا	hai mujhe abr-e-bahārī kā baras kar khulnā
روتے روتے غم فرقت میں فنا ہو جانا	rote rote ġham-e-furqat meñ fanā ho jaanā
گر نہیں نکہت گل کو ترے کوچے کی ہوس	gar nahīñ nik.hat-e-gul ko tire kūche kī havas
کیوں ہے گرد رہ جولان صبا ہو جانا	kyuuñ hai gard-e-rah-e-jaulān-e-sabā ho jaanā
بخشے ہے جلوۂ گل ذوق تماشا غالبؔ	baḳhshe hai jalva-e-gul zauq-e-tamāshā 'ġhālib'
چشم کو چاہیے ہر رنگ میں وا ہو جانا	chashm ko chāhiye har rañg meñ vā ho jaanā
تا کہ تجھ پر کھلے اعجاز ہوائے صیقل	tā ki tujh par khule ejāz-e-havā-e-saiqal
دیکھ برسات میں سبز آئنے کا ہو جانا	dekh barsāt meñ sabz aa.ine kā ho jaanā
تم اپنے شکوے کی باتیں نہ کھود کھود کے پوچھو	tum apne shikve kī bāteñ na khod khod ke pūchho
حذر کرو مرے دل سے کہ اس میں آگ دبی ہے	hazar karo mire dil se ki is meñ aag dabī hai
دلا یہ درد و الم بھی تو مغتنم ہے کہ آخر	dilā ye dard-o-alam bhī to muġhtanim hai ki āḳhir
نہ گریۂ سحری ہے نہ آہ نیم شبی ہے	na girya-e-saharī hai na āh-e-nīm-shabī hai
نظر بہ نقص گدایاں کمال بے ادبی ہے	nazar ba-naqs-e-gadāyāñ kamāl-e-be-adabī hai
کہ خار خشک کو بھی دعواۓ چمن نسبی ہے	ki ḳhār-e-ḳhushk ko bhī dāvā-e-chaman-nasabī hai
ہوا وصال سے شوق دل حریص زیادہ	huā visāl se shauq-e-dil-e-harīs ziyāda
لب قدح پہ کف بادہ جوش تشنہ لبی ہے	lab-e-qadah pe kaf-e-bāda josh-e-tishna-labī hai
خوشا وہ دل کہ سراپا طلسم بے خبری ہو	ḳhushā vo dil ki sarāpā tilism-e-be-ḳhabarī ho
جنون و یاس و الم رزق مدعا طلبی ہے	junūn o yaas o alam rizq-e-mudda.ā-talabī hai
چمن میں کس کے یہ برہم ہوئی ہے بزم تماشا	chaman meñ kis ke ye barham hui hai bazm-e-tamāshā
کہ برگ برگ سمن شیشہ ریزۂ حلبی ہے	ki barg barg-e-saman shīsha reza-e-halabī hai
امام ظاہر و باطن امیر صورت و معنی	imām-e-zāhir-o-bātin amīr-e-sūrat-o-ma.anī
علیؔ ولی اسداللہ جانشین نبی ہے	'alī' valī asadullāh jānashīn-e-nabī hai
درد منت کش دوا نہ ہوا	dard minnat-kash-e-davā na huā
میں نہ اچھا ہوا برا نہ ہوا	maiñ na achchhā huā burā na huā
جمع کرتے ہو کیوں رقیبوں کو	jam.a karte ho kyuuñ raqīboñ ko
اک تماشا ہوا گلہ نہ ہوا	ik tamāshā huā gila na huā
ہم کہاں قسمت آزمانے جائیں	ham kahāñ qismat āzmāne jaa.eñ
تو ہی جب خنجر آزما نہ ہوا	tū hī jab ḳhanjar-āzmā na huā
کتنے شیریں ہیں تیرے لب کہ رقیب	kitne shīrīñ haiñ tere lab ki raqīb
گالیاں کھا کے بے مزا نہ ہوا	gāliyāñ khā ke be-mazā na huā
ہے خبر گرم ان کے آنے کی	hai ḳhabar garm un ke aane kī
آج ہی گھر میں بوریا نہ ہوا	aaj hī ghar meñ boriyā na huā
کیا وہ نمرود کی خدائی تھی	kyā vo namrūd kī ḳhudā.ī thī
بندگی میں مرا بھلا نہ ہوا	bandagī meñ mirā bhalā na huā
جان دی دی ہوئی اسی کی تھی	jaan dī dī huī usī kī thī
حق تو یوں ہے کہ حق ادا نہ ہوا	haq to yuuñ hai ki haq adā na huā
زخم گر دب گیا لہو نہ تھما	zaḳhm gar dab gayā lahū na thamā
کام گر رک گیا روا نہ ہوا	kaam gar ruk gayā ravā na huā
رہزنی ہے کہ دل ستانی ہے	rahzanī hai ki dil-sitānī hai
لے کے دل دل ستاں روانہ ہوا	le ke dil dil-sitāñ ravāna huā
کچھ تو پڑھیے کہ لوگ کہتے ہیں	kuchh to paḌhiye ki log kahte haiñ
آج غالبؔ غزل سرا نہ ہوا	aaj 'ġhālib' ġhazal-sarā na huā
بے اعتدالیوں سے سبک سب میں ہم ہوئے	be-e'tidāliyoñ se subuk sab meñ ham hue
جتنے زیادہ ہو گئے اتنے ہی کم ہوئے	jitne ziyāda ho ga.e utne hī kam hue
پنہاں تھا دام سخت قریب آشیان کے	pinhāñ thā daam saḳht qarīb āshiyān ke
اڑنے نہ پائے تھے کہ گرفتار ہم ہوئے	uḌne na paa.e the ki giraftār ham hue
ہستی ہماری اپنی فنا پر دلیل ہے	hastī hamārī apnī fanā par dalīl hai
یاں تک مٹے کہ آپ ہم اپنی قسم ہوئے	yaañ tak miTe ki aap ham apnī qasam hue
سختی کشان عشق کی پوچھے ہے کیا خبر	saḳhtī kashān-e-ishq kī pūchhe hai kyā ḳhabar
وہ لوگ رفتہ رفتہ سراپا الم ہوئے	vo log rafta rafta sarāpā alam hue
تیری وفا سے کیا ہو تلافی کہ دہر میں	terī vafā se kyā ho talāfī ki dahr meñ
تیرے سوا بھی ہم پہ بہت سے ستم ہوئے	tere sivā bhī ham pe bahut se sitam hue
لکھتے رہے جنوں کی حکایات خوں چکاں	likhte rahe junūñ kī hikāyāt-e-ḳhūñ-chakāñ
ہر چند اس میں ہاتھ ہمارے قلم ہوئے	har-chand is meñ haath hamāre qalam hue
اللہ رے تیری تندی خو جس کے بیم سے	allāh re terī tundi-e-ḳhū jis ke biim se
اجزائے نالہ دل میں مرے رزق ہم ہوئے	ajzā-e-nāla dil meñ mire rizq-e-ham hue
اہل ہوس کی فتح ہے ترک نبرد عشق	ahl-e-havas kī fat.h hai tark-e-nabard-e-ishq
جو پانو اٹھ گئے وہی ان کے علم ہوئے	jo paañv uTh ga.e vahī un ke alam hue
نالے عدم میں چند ہمارے سپرد تھے	naale adam meñ chand hamāre supurd the
جو واں نہ کھنچ سکے سو وہ یاں آ کے دم ہوئے	jo vaañ na khiñch sake so vo yaañ aa ke dam hue
چھوڑی اسدؔ نہ ہم نے گدائی میں دل لگی	chhoḌī 'asad' na ham ne gadā.ī meñ dil-lagī
سائل ہوئے تو عاشق اہل کرم ہوئے	saa.il hue to āshiq-e-ahl-e-karam hue
وسعت سعی کرم دیکھ کہ سر تا سر خاک	vus.at-e-sa.i-e-karam dekh ki sar-tā-sar-e-ḳhāk
گزرے ہے آبلہ پا ابر گہربار ہنوز	guzre hai ābla-pā abr-e-guhar-bār hunūz
یک قلم کاغذ آتش زدہ ہے صفحۂ دشت	yak-qalam kāġhaz-e-ātish-zada hai safha-e-dasht
نقش پا میں ہے تب گرمی رفتار ہنوز	naqsh-e-pā meñ hai tab-e-garmī-e-raftār hunūz
داغ اطفال ہے دیوانہ بہ کہسار ہنوز	dāġh-e-atfāl hai dīvāna ba-kohsār hunūz
خلوت سنگ میں ہے نالہ طلبگار ہنوز	ḳhalvat-e-sañg meñ hai naala talab-gār hunūz
خانہ ہے سیل سے خو کردۂ دیدار ہنوز	ḳhāna hai sail se ḳhū-karda-e-dīdār hunūz
دوربیں در زدہ ہے رخنۂ دیوار ہنوز	dūrbīñ dar-zada hai raḳhna-e-dīvār hunūz
آئی یک عمر سے معذور تماشہ نرگس	aa.ī yak-umr se ma.azūr-e-tamāsha nargis
چشم شبنم میں نہ ٹوٹا مژۂ خار ہنوز	chashm-e-shabnam meñ na TuuTā mizha-e-ḳhār hunūz
کیوں ہوا تھا طرف آبلۂ پا یارب	kyuuñ huā thā taraf-e-ābla-e-pā yā-rab
جادہ ہے وا شدن پیچش طومار ہنوز	jaada hai vā-shudan-e-pechish-e-tūmār hunūz
ہوں خموشیٔ چمن حسرت دیدار اسدؔ	hoñ ḳhamoshī-e-chaman hasrat-e-dīdār 'asad'
مژہ ہے شانہ کش طرۂ گفتار ہنوز	mizha hai shāna-kash-e-turra-e-guftār hunūz
زمانہ سخت کم آزار ہے بہ جان اسدؔ	zamāna saḳht kam-āzār hai ba-jān-e-asad
وگرنہ ہم تو توقع زیادہ رکھتے ہیں	vagarna ham to tavaqqo.a ziyāda rakhte haiñ
تن بہ بند ہوس در ندادہ رکھتے ہیں	tan-e-ba-band-e-havas dar nadāda rakhte haiñ
دل ز کار جہاں اوفتادہ رکھتے ہیں	dil-e-z-kār-e-jahāñ ūftāda rakhte haiñ
تمیز زشتی و نیکی میں لاکھ باتیں ہیں	tamīz-e-zishti-o-nekī meñ laakh bāteñ haiñ
بہ عکس آئنہ یک فرد سادہ رکھتے ہیں	ba-aks-e-ā.ina yak-fard-e-sāda rakhte haiñ
بہ رنگ سایہ ہمیں بندگی میں ہے تسلیم	ba-rañg-e-sāya hameñ bandagī meñ hai taslīm
کہ داغ دل بہ جبین کشادہ رکھتے ہیں	ki dāġh-e-dil ba-jabīn-e-kushāda rakhte haiñ
بہ زاہداں رگ گردن ہے رشتۂ زنار	ba-zāhidāñ rag-e-gardan hai rishta-e-zunnār
سر بہ پاۓ بت نا نہادہ رکھتے ہیں	sar-e-ba-pā-e-but-e-nā-nihāda rakhte haiñ
معاف بے ہودہ گوئی ہیں ناصحان عزیز	muāf-e-be-hūda-goī haiñ nāsehān-e-azīz
دل بہ دست نگارے ندادہ رکھتے ہیں	dil-e-ba-dast-e-nigāre nadāda rakhte haiñ
بہ رنگ سبزہ عزیزان بد زباں یک دست	ba-rañg-e-sabza azīzān-e-bad-zabāñ yak-dast
ہزار تیغ بہ زہر آب دادہ رکھتے ہیں	hazār teġh-e-ba-zahr-āb-dāda rakhte haiñ
ادب نے سونپی ہمیں سرمہ سائی حیرت	adab ne sauñpī hameñ surma-sā.i-e-hairat
ز بن بستہ و چشم کشادہ رکھتے ہیں	z-ban-e-basta-o-chashm-e-kushāda rakhte haiñ
مت مردمک دیدہ میں سمجھو یہ نگاہیں	mat mardumak-e-dīda meñ samjho ye nigāheñ
ہیں جمع سویداۓ دل چشم میں آہیں	haiñ jam.a suvaidā-e-dil-e-chashm meñ aaheñ
کس دل پہ ہے عزم صف مژگان خود آرا	kis dil pe hai azm-e-saf-e-mizhgān-e-ḳhud-ārā
آئینے کے پایاب سے اتری ہیں سپاہیں	ā.īne ke pāyāb se utrī haiñ sipāheñ
دیر و حرم آئینۂ تکرار تمنا	dair-o-haram ā.īna-e-takrār-e-tamannā
واماندگی شوق تراشے ہے پناہیں	vāmāñdagī-e-shauq tarāshe hai panāheñ
جوں مردمک چشم سے ہوں جمع نگاہیں	juuñ mardumak-e-chashm se hoñ jam.a nigāheñ
خوابیدہ بہ حیرت کدۂ داغ ہیں آہیں	ḳhvābīda ba-hairat-kada-e-dāġh haiñ aaheñ
پھر حلقۂ کاکل میں پڑیں دید کی راہیں	phir halqa-e-kākul meñ paḌīñ diid kī rāheñ
جوں دود فراہم ہوئیں روزن میں نگاہیں	juuñ duud farāham huiiñ rauzan meñ nigāheñ
پایا سر ہر ذرہ جگر گوشۂ وحشت	paayā sar-e-har-zarra jigar-gosha-e-vahshat
ہیں داغ سے معمور شقائق کی کلاہیں	haiñ daaġh se ma.amūr shaqā.iq kī kulāheñ
یہ مطلع اسدؔ جوہر افسون سخن ہو	ye matl.a 'asad' jauhar-e-afsūn-e-suḳhan ho
گر عرض تپاک جگر سوختہ چاہیں	gar arz-e-tapāk-e-jigar-e-soḳhta chāheñ
حیرت کش یک جلوۂ معنی ہیں نگاہیں	hairat-kash-e-yak-jalva-e-ma.anī haiñ nigāheñ
کھینچوں ہوں سویداۓ دل چشم سے آہیں	khīñchūñ huuñ suvaidā-e-dil-e-chashm se aa.heñ
گلشن میں بندوبست بہ رنگ دگر ہے آج	gulshan meñ bandobast ba-rañg-e-digar hai aaj
قمری کا طوق حلقۂ بیرون در ہے آج	qumrī kā tauq halqa-e-bairūn-e-dar hai aaj
آتا ہے ایک پارۂ دل ہر فغاں کے ساتھ	aatā hai ek pāra-e-dil har fuġhāñ ke saath
تار نفس کمند شکار اثر ہے آج	tār-e-nafas kamand-e-shikār-e-asar hai aaj
اے عافیت کنارہ کر اے انتظام چل	ai āfiyat kināra kar ai intizām chal
سیلاب گریہ درپئے دیوار و در ہے آج	sailāb-e-girya darpai-e-dīvār-o-dar hai aaj
معزولیٔ تپش ہوئی افراط انتظار	ma.azūlī-e-tapish huī ifrāt-e-intizār
چشم کشادہ حلقۂ بیرون در ہے آج	chashm-e-kushāda halqa-e-bairūn-e-dar hai aaj
حیرت فروش صد نگرانی ہے اضطرار	hairat-farosh-e-sad-nigarānī hai iztirār
سر رشتہ چاک جیب کا تار نظر ہے آج	sar-rishta chāk-e-jeb kā tār-e-nazar hai aaj
ہوں داغ نیم رنگیٔ شام وصال یار	huuñ dāġh-e-nīm-rañgī-e-shām-e-visāl-e-yār
نور چراغ بزم سے جوش سحر ہے آج	nūr-e-charāġh-e-bazm se josh-e-sahar hai aaj
کرتی ہے عاجزیٔ سفر سوختن تمام	kartī hai ājizī-e-safar soḳhtan tamām
پیراہن خسک میں غبار شرر ہے آج	pairāhan-e-ḳhasak meñ ġhubār-e-sharar hai aaj
تا صبح ہے بہ منزل مقصد رسیدنی	tā-sub.h hai ba-manzil-e-maqsad rasīdanī
دود چراغ خانہ غبار سفر ہے آج	dūd-e-charāġh-e-ḳhāna ġhubār-e-safar hai aaj
دور اوفتادۂ چمن فکر ہے اسدؔ	dūr-ūftāda-e-chaman-e-fikr hai 'asad'
مرغ خیال بلبل بے بال و پر ہے آج	murġh-e-ḳhayāl bulbul-e-be-bāl-o-par hai aaj
پا بہ دامن ہو رہا ہوں بسکہ میں صحرا نورد	pā-ba-dāman ho rahā huuñ bas-ki maiñ sahrā-navard
خار پا ہیں جوہر آئینۂ زانو مجھے	ḳhār-e-pā haiñ jauhar-e-ā.īna-e-zānū mujhe
دیکھنا حالت مرے دل کی ہم آغوشی کے وقت	dekhnā hālat mire dil kī ham-āġhoshī ke vaqt
ہے نگاہ آشنا تیرا سر ہر مو مجھے	hai nigāh-e-āshnā terā sar-e-har-mū mujhe
ہوں سراپا ساز آہنگ شکایت کچھ نہ پوچھ	huuñ sarāpā sāz-e-āhañg-e-shikāyat kuchh na pūchh
ہے یہی بہتر کہ لوگوں میں نہ چھیڑے تو مجھے	hai yahī behtar ki logoñ meñ na chheḌe tū mujhe
باعث واماندگی ہے عمر فرصت جو مجھے	bā.is-e-vāmāndgī hai umr-e-fursat-jū mujhe
کر دیا ہے پا بہ زنجیر رم آہو مجھے	kar diyā hai pā-ba-zanjīr-e-ram-e-āhū mujhe
خاک فرصت برسر ذوق فنا اے انتظار	ḳhāk-e-fursat bar-sar-e-zauq-e-fanā ai intizār
ہے غبار شیشۂ ساعت رم آہو مجھے	hai ġhubār-e-shīsha-e-sā.at ram-e-āhū mujhe
ہم زباں آیا نظر فکر سخن میں تو مجھے	ham-zabāñ aayā nazar fikr-e-suḳhan meñ tū mujhe
مردمک ہے طوطیٔ آئینۂ زانو مجھے	mardumuk hai tūtī-e-ā.īna-e-zānū mujhe
یاد مژگاں میں بہ نشتر زار سودائے خیال	yād-e-mizhgāñ meñ ba-nashtar-e-zār-e-saudā-e-ḳhayāl
چاہیے وقت تپش یک دست صد پہلو مجھے	chāhiye vaqt-e-tapish yak-dast sad-pahlū mujhe
اضطراب عمر بے مطلب نہیں آخر کہ ہے	iztirāb-e-umr be-matlab nahīñ āḳhir ki hai
جستجوئے فرصت ربط سر زانو مجھے	justujū-e-fursat-e-rabt-e-sar-e-zānū mujhe
چاہیے درمان ریش دل بھی تیغ یار سے	chāhiye darmān-e-rīsh-e-dil bhī teġh-e-yār se
مرم زنگار ہے وہ وسمۂ ابرو مجھے	maram-e-zañgār hai vo vasma-e-abrū mujhe
کثرت جور و ستم سے ہو گیا ہوں بے دماغ	kasrat-e-jaur-o-sitam se ho gayā huuñ be-dimāġh
خوب رویوں نے بنایا غالبؔ بد خو مجھے	ḳhūb-rūyoñ ne banāyā 'ġhālib'-e-bad-ḳhū mujhe
فرصت آرام غش ہستی ہے بحران عدم	fursat-e-ārām-e-ġhash hastī hai bohrān-e-adam
ہے شکست رنگ امکاں گردش پہلو مجھے	hai shikast-e-rañg-e-imkāñ gardish-e-pahlū mujhe
ساز ایمائے فنا ہے عالم پیری اسدؔ	sāz-e-īmā-e-fanā hai ālam-e-pīrī 'asad'
قامت خم سے ہے حاصل شوخیٔ ابرو مجھے	qāmat-e-ḳham se hai hāsil shoḳhī-e-abrū mujhe
جب بہ تقریب سفر یار نے محمل باندھا	jab ba-taqrīb-e-safar yaar ne mahmil bāñdhā
تپش شوق نے ہر ذرہ پہ اک دل باندھا	tapish-e-shauq ne har zarre pe ik dil bāñdhā
اہل بینش نے بہ حیرت کدۂ شوخی ناز	ahl-e-bīnash ne ba-hairat-kada-e-shoḳhi-e-nāz
جوہر آئنہ کو طوطی بسمل باندھا	jauhar-e-ā.ina ko tūti-e-bismil bāñdhā
یاس و امید نے یک عربدہ میداں مانگا	yaas o ummīd ne yak-arbada maidāñ māñgā
عجز ہمت نے طلسم دل سائل باندھا	ijz-e-himmat ne tilism-e-dil-e-sā.il bāñdhā
نہ بندھے تشنگی ذوق کے مضموں غالبؔ	na bañdhe tishnagi-e-zauq ke mazmūñ 'ġhālib'
گرچہ دل کھول کے دریا کو بھی ساحل باندھا	garche dil khol ke dariyā ko bhī sāhil bāñdhā
اصطلاحات اسیران تغافل مت پوچھ	istilāhāt-e-asīrān-e-taġhāful mat pūchh
جو گرہ آپ نہ کھولی اسے مشکل باندھا	jo girah aap na kholī use mushkil bāñdhā
یار نے تشنگیٔ شوق کے مضموں چاہے	yaar ne tishnagī-e-shauq ke mazmūñ chāhe
ہم نے دل کھول کے دریا کو بھی ساحل باندھا	ham ne dil khol ke dariyā ko bhī sāhil bāñdhā
تپش آئینہ پرواز تمنا لائی	tapish-e-ā.īna parvāz-e-tamannā laa.ī
نامۂ شوق بہ حال دل بسمل باندھا	nāma-e-shauq ba-hāl-e-dil-e-bismil bāñdhā
دیدہ تا دل ہے یک آئینہ چراغاں کس نے	diida tā-dil hai yāk-ā.īna charāġhāñ kis ne
خلوت ناز پہ پیرایۂ محفل باندھا	ḳhalvat-e-nāz pe pairāya-e-mahfil bāñdhā
ناامیدی نے بہ تقریب مضامین خمار	nā-umīdī ne ba-taqrīb-e-mazāmīn-e-ḳhumār
کوچۂ موج کو خمیازۂ ساحل باندھا	kūcha-e-mauj ko ḳhamyāza-e-sāhil bāñdhā
مطرب دل نے مرے تار نفس سے غالبؔ	mutrib-e-dil ne mire tār-e-nafas se 'ġhālib'
ساز پر رشتہ پئے نغمۂ بیدلؔ باندھا	saaz par rishta pa.e naġhma-e-'bedil' bāñdhā
برشکال گریۂ عاشق ہے دیکھا چاہیے	barshikāl-e-girya-e-āshiq hai dekhā chāhiye
کھل گئی مانند گل سو جا سے دیوار چمن	khil ga.ī mānind-e-gul sau jā se dīvār-e-chaman
الفت گل سے غلط ہے دعوی وارستگی	ulfat-e-gul se ġhalat hai dāva-e-vārastagī
سرو ہے با وصف آزادی گرفتار چمن	sarv hai bā-vasf-e-āzādī giraftār-e-chaman
صاف ہے از بسکہ عکس گل سے گلزار چمن	saaf hai az bas-ki aks-e-gul se gulzār-e-chaman
جانشین جوہر آئینہ ہے خار چمن	jānashīn-e-jauhar-e-ā.īna hai ḳhār-e-chaman
ہے نزاکت بس کہ فصل گل میں معمار چمن	hai nazākat bas ki fasl-e-gul meñ me.amār-e-chaman
قالب گل میں ڈھلی ہے خشت دیوار چمن	qālib-e-gul meñ Dhalī hai ḳhisht-e-dīvār-e-chaman
تیری آرائش کا استقبال کرتی ہے بہار	terī ārā.ish kā istiqbāl kartī hai bahār
جوہر آئینہ ہے یاں نقش احضار چمن	jauhar-e-ā.īna hai yaañ naqsh-e-ehzār-e-chaman
بس کہ پائی یار کی رنگیں ادائی سے شکست	bas ki paa.ī yaar kī rañgīñ-adā.ī se shikast
ہے کلاہ ناز گل بر طاق دیوار چمن	hai kulāh-e-nāz-e-gul bar tāq-e-dīvār-e-chaman
وقت ہے گر بلبل مسکیں زلیخائی کرے	vaqt hai gar bulbul-e-miskīñ zuleḳhā.i kare
یوسف گل جلوہ فرما ہے بہ بازار چمن	yūsuf-e-gul jalva-farmā hai ba-bāzār-e-chaman
وحشت افزا گریہ ہا موقوف فصل گل اسدؔ	vahshat-afzā girya-hā mauqūf-e-fasl-e-gul 'asad'
چشم دریا ریز ہے میزاب سرکار چمن	chashm-e-dariyā-rez hai mīzāb-e-sarkār-e-chaman
زخم پر چھڑکیں کہاں طفلان بے پروا نمک	zaḳhm par chhiḌkeñ kahāñ tiflān-e-be-parvā namak
کیا مزہ ہوتا اگر پتھر میں بھی ہوتا نمک	kyā maza hotā agar patthar meñ bhī hotā namak
گرد راہ یار ہے سامان ناز زخم دل	gard-e-rāh-e-yār hai sāmān-e-nāz-e-zaḳhm-e-dil
ورنہ ہوتا ہے جہاں میں کس قدر پیدا نمک	varna hotā hai jahāñ meñ kis qadar paidā namak
مجھ کو ارزانی رہے تجھ کو مبارک ہوجیو	mujh ko arzānī rahe tujh ko mubārak hojiyo
نالۂ بلبل کا درد اور خندۂ گل کا نمک	nāla-e-bulbul kā dard aur ḳhanda-e-gul kā namak
شور جولاں تھا کنار بحر پر کس کا کہ آج	shor-e-jaulāñ thā kanār-e-bahr par kis kā ki aaj
گرد ساحل ہے بہ زخم موجۂ دریا نمک	gard-e-sāhil hai ba-zaḳhm-e-mauja-e-dariyā namak
داد دیتا ہے مرے زخم جگر کی واہ واہ	daad detā hai mire zaḳhm-e-jigar kī vaah vaah
یاد کرتا ہے مجھے دیکھے ہے وہ جس جا نمک	yaad kartā hai mujhe dekhe hai vo jis jā namak
چھوڑ کر جانا تن مجروح عاشق حیف ہے	chhoḌ kar jaanā tan-e-majrūh-e-āshiq haif hai
دل طلب کرتا ہے زخم اور مانگے ہیں اعضا نمک	dil talab kartā hai zaḳhm aur māñge haiñ a.azā namak
غیر کی منت نہ کھینچوں گا پے توفیر درد	ġhair kī minnat na khīñchūñgā pai-e-taufīr-e-dard
زخم مثل خندۂ قاتل ہے سر تا پا نمک	zaḳhm misl-e-ḳhanda-e-qātil hai sar-tā-pā namak
یاد ہیں غالبؔ تجھے وہ دن کہ وجد ذوق میں	yaad haiñ 'ġhālib' tujhe vo din ki vajd-e-zauq meñ
زخم سے گرتا تو میں پلکوں سے چنتا تھا نمک	zaḳhm se girtā to maiñ palkoñ se chuntā thā namak
اس عمل میں عیش کی لذت نہیں ملتی اسدؔ	is amal meñ aish kī lazzat nahīñ miltī 'asad'
زور نسبت مے سے رکھتا ہے اضارا کا نمک	zor nisbat mai se rakhtā hai azārā kā namak
سیاہی جیسے گر جائے دم تحریر کاغذ پر	siyāhī jaise gir jaa.e dam-e-tahrīr kāġhaz par
مری قسمت میں یوں تصویر ہے شب ہاۓ ہجراں کی	mirī qismat meñ yuuñ tasvīr hai shab-hā-e-hijrāñ kī
کہوں کیا گرم جوشی مے کشی میں شعلہ رویاں کی	kahūñ kyā garm-joshī mai-kashī meñ sho.ala-rūyāñ kī
کہ شمع خانۂ دل آتش مے سے فروزاں کی	ki sham-e-ḳhāna-e-dil ātish-e-mai se farozāñ kī
ہمیشہ مجھ کو طفلی میں بھی مشق تیرہ روزی تھی	hamesha mujh ko tiflī meñ bhī mashq-e-terah-rozī thī
سیاہی ہے مرے ایام میں لوح دبستاں کی	siyāhī hai mire ayyām meñ lauh-e-dabistāñ kī
دریغ آہ سحر گہ کار باد صبح کرتی ہے	dareġh āh-e-sahar-gah kār-e-bād-e-sub.h kartī hai
کہ ہوتی ہے زیادہ سرد مہری شمع رویاں کی	ki hotī hai ziyāda sard-mehrī sham.a-rūyāñ kī
مجھے اپنے جنوں کی بے تکلف پردہ داری تھی	mujhe apne junūñ kī be-takalluf parda-dārī thī
ولیکن کیا کروں آوے جو رسوائی گریباں کی	va-lekin kyā karūñ aave jo rusvā.ī garebāñ kī
ہنر پیدا کیا ہے میں نے حیرت آزمائی میں	hunar paidā kiyā hai maiñ ne hairat-āzmā.ī meñ
کہ جوہر آئنے کا ہر پلک ہے چشم حیراں کی	ki jauhar aa.ine kā har palak hai chashm-e-hairāñ kī
خدایا کس قدر اہل نظر نے خاک چھانی ہے	ḳhudāyā kis qadar ahl-e-nazar ne ḳhaak chhānī hai
کہ ہیں صد رخنہ جوں غربال دیواریں گلستاں کی	ki haiñ sad-raḳhna juuñ ġhirbāl dīvāreñ gulistāñ kī
ہوا شرم تہی دستی سے سے وہ بھی سرنگوں آخر	huā sharm-e-tahī-dastī se se vo bhī sar-nigūñ āḳhir
بس اے زخم جگر اب دیکھ لے شورش نمکداں کی	bas ai zaḳhm-e-jigar ab dekh le shorish namak-dāñ kī
بیاد گرمیٔ صحبت بہ رنگ شعلہ دہکے ہے	bayād-e-garmī-e-sohbat ba-rañg-e-sho.ala dahke hai
چھپاؤں کیونکہ غالبؔ سوزشیں داغ نمایاں کی	chhupā.ūñ kyūñki 'ġhālib' sozisheñ dāġh-e-numāyāñ kī
جنوں تہمت کش تسکیں نہ ہو گر شادمانی کی	junūñ tohmat-kash-e-taskīñ na ho gar shādmānī kī
نمک پاش خراش دل ہے لذت زندگانی کی	namak-pāsh-e-ḳharāsh-e-dil hai lazzat zindagānī kī
کشاکش‌ ہاۓ ہستی سے کرے کیا سعی آزادی	kashākash-hā-e-hastī se kare kyā sa.i-e-āzādī
ہوئی زنجیر موج آب کو فرصت روانی کی	hui zanjīr-e-mauj-e-āb ko fursat ravānī kī
نہ کھینچ اے سعیٔ دست نارسا زلف تمنا کو	na khīñch ai sa.ī-e-dast-e-nā-rasā zulf-e-tamannā ko
پریشاں تر ہے موئے خامہ سے تدبیر مانی کی	pareshāñ-tar hai mū-e-ḳhāma se tadbīr maanī kī
کہاں ہم بھی رگ و پے رکھتے ہیں انصاف بہتر ہے	kahāñ ham bhī rag-o-pai rakhte haiñ insāf bahattar hai
نہ کھینچے طاقت خمیازہ تہمت ناتوانی کی	na khīñche tāqat-e-ḳhamyāza tohmat nā-tavānī kī
تکلف برطرف فرہاد اور اتنی سبکدستی	takalluf-bartaraf farhād aur itnī subukdastī
خیال آساں تھا لیکن خواب خسرو نے گرانی کی	ḳhayāl āsāñ thā lekin ḳhvāb-e-ḳhusrav ne girānī kī
پس از مردن بھی دیوانہ زیارت گاہ طفلاں ہے	pas-az-murdan bhī dīvāna ziyārat-gāh-e-tiflāñ hai
شرار سنگ نے تربت پہ میری گل فشانی کی	sharār-e-sañg ne turbat pe merī gul-fishānī kī
اسدؔ کو بوریے میں دھر کے پھونکا موج ہستی نے	'asad' ko boriye meñ dhar ke phūñkā mauj-e-hastī ne
فقیری میں بھی باقی ہے شرارت نوجوانی کی	faqīrī meñ bhī baaqī hai sharārat naujavānī kī
حسد سے دل اگر افسردہ ہے گرم تماشا ہو	hasad se dil agar afsurda hai garm-e-tamāshā ho
کہ چشم تنگ شاید کثرت نظارہ سے وا ہو	ki chashm-e-tañg shāyad kasrat-e-nazzāra se vā ho
بہ قدر حسرت دل چاہیے ذوق معاصی بھی	ba-qadr-e-hasrat-e-dil chāhiye zauq-e-ma.āsī bhī
بھروں یک گوشۂ دامن گر آب ہفت دریا ہو	bharūñ yak-gosha-e-dāman gar āb-e-haft-dariyā ho
اگر وہ سرو قد گرم خرام ناز آ جاوے	agar vo sarv-qad garm-e-ḳhirām-e-nāz aa jaave
کف ہر خاک گلشن شکل قمری نالہ فرسا ہو	kaf-e-har-ḳhāk-e-gulshan shakl-e-qamrī nāla-farsā ho
بہم بالیدن سنگ و گل صحرا یہ چاہے ہے	baham bālīdan-e-sañg-o-gul-e-sahrā ye chāhe hai
کہ تار جادہ بھی کہسار کو زنار مینا ہو	ki tār-e-jāda bhī kohsār ko zunnār-e-mīnā ho
حریف وحشت ناز نسیم عشق جب آؤں	harīf-e-vahshat-e-nāz-e-nasīm-e-ishq jab aa.uuñ
کہ مثل غنچہ ساز یک گلستاں دل مہیا ہو	ki misl-e-ġhuncha sāz-e-yak-gulistāñ dil muhayyā ho
بجائے دانہ خرمن یک بیاباں بیضۂ قمری	bajā.e daana ḳhirman yak-bayābāñ baiza-e-qumrī
مرا حاصل وہ نسخہ ہے کہ جس سے خاک پیدا ہو	mirā hāsil vo nusḳha hai ki jis se ḳhaak paidā ho
کرے کیا ساز بینش وہ شہید درد آگاہی	kare kyā sāz-e-bīnish vo shahīd-e-dard-āgāhī
جسے موئے دماغ بے خودی خواب زلیخا ہو	jise mū-e-dimāġh-e-be-ḳhudī ḳhvāb-e-zuleḳhā ho
دل جوں شمع بہر دعوت نظارہ لایعنی	dil-e-jūñ-sham.a bahr-e-dāvat-e-nazzāra lāya.anī
نگہ لبریز اشک و سینہ معمور تمنا ہو	nigah labrez-e-ashk o siina ma.amūr-e-tamannā ho
نہ دیکھیں روئے یک دل سرد غیر از شمع کافوری	na dekheñ rū-e-yak-dil sard ġhair-az sham-e-kafūrī
خدایا اس قدر بزم اسدؔ گرم تماشا ہو	ḳhudāyā is qadar bazm-e-'asad' garm-e-tamāshā ho
ہر قدم دورئ منزل ہے نمایاں مجھ سے	har qadam dūrī-e-manzil hai numāyāñ mujh se
میری رفتار سے بھاگے ہے بیاباں مجھ سے	merī raftār se bhāge hai bayābāñ mujh se
درس عنوان تماشا بہ تغافل خوشتر	dars-e-unvān-e-tamāshā ba-taġhāful ḳhush-tar
ہے نگہ رشتۂ شیرازۂ مژگاں مجھ سے	hai nigah rishta-e-shīrāza-e-mizhgāñ mujh se
وحشت آتش دل سے شب تنہائی میں	vahshat-e-ātish-e-dil se shab-e-tanhā.ī meñ
صورت دود رہا سایہ گریزاں مجھ سے	sūrat-e-dūd rahā saaya gurezāñ mujh se
غم عشاق نہ ہو سادگی آموز بتاں	ġham-e-ushshāq na ho sādgī-āmoz-e-butāñ
کس قدر خانۂ آئینہ ہے ویراں مجھ سے	kis qadar ḳhāna-e-ā.īna hai vīrāñ mujh se
اثر آبلہ سے جادۂ صحرائے جنوں	asar-e-ābla se jāda-e-sahrā-e-junūñ
صورت رشتۂ گوہر ہے چراغاں مجھ سے	sūrat-e-rishta-e-gauhar hai charāġhāñ mujh se
بے خودی بستر تمہید فراغت ہو جو	be-ḳhudī bistar-e-tamhīd-e-farāġhat ho jo
پر ہے سائے کی طرح میرا شبستاں مجھ سے	pur hai saa.e kī tarah merā shabistāñ mujh se
شوق دیدار میں گر تو مجھے گردن مارے	shauq-e-dīdār meñ gar tū mujhe gardan maare
ہو نگہ مثل گل شمع پریشاں مجھ سے	ho nigah misl-e-gul-e-shamā pareshāñ mujh se
بیکسی ہائے شب ہجر کی وحشت ہے ہے	bekasī-hā-e-shab-e-hijr kī vahshat hai hai
سایہ خورشید قیامت میں ہے پنہاں مجھ سے	saaya ḳhurshīd-e-qayāmat meñ hai pinhāñ mujh se
گردش ساغر صد جلوۂ رنگیں تجھ سے	gardish-e-sāġhar-e-sad-jalva-e-rañgīñ tujh se
آئنہ داریٔ یک دیدۂ حیراں مجھ سے	ā.ina-dārī-e-yak-dīda-e-hairāñ mujh se
نگہ گرم سے ایک آگ ٹپکتی ہے اسدؔ	nigah-e-garm se ek aag Tapaktī hai 'asad'
ہے چراغاں خس و خاشاک گلستاں مجھ سے	hai charāġhāñ ḳhas-o-ḳhāshāk-e-gulistāñ mujh se
بستن عہد محبت ہمہ نادانی تھا	bastan-e-ahd-e-mohabbat hama nā-dānī thā
چشم نکشودہ رہا عقدۂ پیماں مجھ سے	chashm-e-nakushūda rahā uqda-e-paimāñ mujh se
آتش افروزی یک شعلۂ ایما تجھ سے	ātish-afrozi-e-yak-shola-e-īmā tujh se
چشمک آرائی صد شہر چراغاں مجھ سے	chashmak-ārā.i-e-sad-shahr charāġhāñ mujh se
ابن مریم ہوا کرے کوئی	ibn-e-mariyam huā kare koī
میرے دکھ کی دوا کرے کوئی	mere dukh kī davā kare koī
شرع و آئین پر مدار سہی	shar.a o aa.iin par madār sahī
ایسے قاتل کا کیا کرے کوئی	aise qātil kā kyā kare koī
چال جیسے کڑی کمان کا تیر	chaal jaise kaḌī kamān kā tiir
دل میں ایسے کے جا کرے کوئی	dil meñ aise ke jā kare koī
بات پر واں زبان کٹتی ہے	baat par vaañ zabān kaTtī hai
وہ کہیں اور سنا کرے کوئی	vo kaheñ aur sunā kare koī
بک رہا ہوں جنوں میں کیا کیا کچھ	bak rahā huuñ junūñ meñ kyā kyā kuchh
کچھ نہ سمجھے خدا کرے کوئی	kuchh na samjhe ḳhudā kare koī
نہ سنو گر برا کہے کوئی	na suno gar burā kahe koī
نہ کہو گر برا کرے کوئی	na kaho gar burā kare koī
روک لو گر غلط چلے کوئی	rok lo gar ġhalat chale koī
بخش دو گر خطا کرے کوئی	baḳhsh do gar ḳhatā kare koī
کون ہے جو نہیں ہے حاجت مند	kaun hai jo nahīñ hai hājat-mand
کس کی حاجت روا کرے کوئی	kis kī hājat ravā kare koī
کیا کیا خضر نے سکندر سے	kyā kiyā ḳhizr ne sikandar se
اب کسے رہنما کرے کوئی	ab kise rahnumā kare koī
جب توقع ہی اٹھ گئی غالبؔ	jab tavaqqo.a hī uTh ga.ī 'ġhālib'
کیوں کسی کا گلہ کرے کوئی	kyuuñ kisī kā gila kare koī
لازم تھا کہ دیکھو مرا رستا کوئی دن اور	lāzim thā ki dekho mirā rastā koī din aur
تنہا گئے کیوں اب رہو تنہا کوئی دن اور	tanhā ga.e kyuuñ ab raho tanhā koī din aur
مٹ جائے گا سر گر ترا پتھر نہ گھسے گا	miT jā.egā sar gar tirā patthar na ghisegā
ہوں در پہ ترے ناصیہ فرسا کوئی دن اور	huuñ dar pe tire nāsiya-farsā koī din aur
آئے ہو کل اور آج ہی کہتے ہو کہ جاؤں	aa.e ho kal aur aaj hī kahte ho ki jā.ūñ
مانا کہ ہمیشہ نہیں اچھا کوئی دن اور	maanā ki hamesha nahīñ achchhā koī din aur
جاتے ہوئے کہتے ہو قیامت کو ملیں گے	jaate hue kahte ho qayāmat ko mileñge
کیا خوب قیامت کا ہے گویا کوئی دن اور	kyā ḳhuub qayāmat kā hai goyā koī din aur
ہاں اے فلک پیر جواں تھا ابھی عارف	haañ ai falak-e-pīr javāñ thā abhī aarif
کیا تیرا بگڑتا جو نہ مرتا کوئی دن اور	kyā terā bigaḌtā jo na martā koī din aur
تم ماہ شب چار دہم تھے مرے گھر کے	tum māh-e-shab-e-chār-dahum the mire ghar ke
پھر کیوں نہ رہا گھر کا وہ نقشا کوئی دن اور	phir kyuuñ na rahā ghar kā vo naqshā koī din aur
تم کون سے تھے ایسے کھرے داد و ستد کے	tum kaun se the aise khare dād-o-sitad ke
کرتا ملک الموت تقاضا کوئی دن اور	kartā malak-ul-maut taqāzā koī din aur
مجھ سے تمہیں نفرت سہی نیر سے لڑائی	mujh se tumheñ nafrat sahī nayyar se laḌā.ī
بچوں کا بھی دیکھا نہ تماشا کوئی دن اور	bachchoñ kā bhī dekhā na tamāshā koī din aur
گزری نہ بہ ہر حال یہ مدت خوش و نا خوش	guzrī na ba-har-hāl ye muddat ḳhush o nā-ḳhush
کرنا تھا جواں مرگ گزارا کوئی دن اور	karnā thā javāñ-marg guzārā koī din aur
ناداں ہو جو کہتے ہو کہ کیوں جیتے ہیں غالبؔ	nādāñ ho jo kahte ho ki kyuuñ jiite haiñ 'ġhālib'
قسمت میں ہے مرنے کی تمنا کوئی دن اور	qismat meñ hai marne kī tamannā koī din aur
جنوں کی دستگیری کس سے ہو گر ہو نہ عریانی	junūñ kī dast-gīrī kis se ho gar ho na uryānī
گریباں چاک کا حق ہو گیا ہے میری گردن پر	garebāñ-chāk kā haq ho gayā hai merī gardan par
بہ رنگ کاغذ آتش زدہ نیرنگ بیتابی	ba-rañg-e-kāġhaz-e-ātish-zada nairañg-e-betābī
ہزار آئینہ دل باندھے ہے بال یک تپیدن پر	hazār ā.īna dil bāñdhe hai bāl-e-yak-tapīdan par
فلک سے ہم کو عیش رفتہ کا کیا کیا تقاضا ہے	falak se ham ko aish-e-rafta kā kyā kyā taqāzā hai
متاع بردہ کو سمجھے ہوئے ہیں قرض رہزن پر	matā-e-burda ko samjhe hue haiñ qarz rahzan par
ہم اور وہ بے سبب رنج آشنا دشمن کہ رکھتا ہے	ham aur vo be-sabab rañj-āshnā dushman ki rakhtā hai
شعاع مہر سے تہمت نگہ کی چشم روزن پر	shuā-e-mehr se tohmat nigah kī chashm-e-rauzan par
فنا کو سونپ گر مشتاق ہے اپنی حقیقت کا	fanā ko sauñp gar mushtāq hai apnī haqīqat kā
فروغ طالع خاشاک ہے موقوف گلخن پر	faroġh-e-tāla-e-ḳhāshāk hai mauqūf gulḳhan par
اسدؔ بسمل ہے کس انداز کا قاتل سے کہتا ہے	'asad' bismil hai kis andāz kā qātil se kahtā hai
کہ مشق ناز کر خون دو عالم میری گردن پر	ki mashq-e-nāz kar ḳhūn-e-do-ālam merī gardan par
فسون یک دلی ہے لذت بیداد دشمن پر	fusūn-e-yak-dilī hai lazzat-e-bedād dushman par
کہ وجد برق جوں پروانہ بال افشاں ہے خرمن پر	ki vajd-e-barq juuñ parvāna bāl-afshāñ hai ḳhirman par
تکلف خار خار التماس بے قراری ہے	takalluf ḳhār-ḳhār-e-iltimās-e-be-qarārī hai
کہ رشتہ باندھتا ہے پیرہن انگشت سوزن پر	ki rishta bāñdhtā hai pairahan añgusht-e-sozan par
یہ کیا وحشت ہے اے دیوانہ پیش از مرگ واویلا	ye kyā vahshat hai ai dīvāne pesh-az-marg vāvailā
رکھی بیجا بنائے خانۂ زنجیر شیون پر	rakkhī be-jā binā-e-ḳhāna-e-zanjīr-e-shevan par
جہاں تیرا نقش قدم دیکھتے ہیں	jahāñ terā naqsh-e-qadam dekhte haiñ
خیاباں خیاباں ارم دیکھتے ہیں	ḳhayābāñ ḳhayābāñ iram dekhte haiñ
دل آشفتگاں خال کنج دہن کے	dil-āshuftagāñ ḳhāl-e-kunj-e-dahan ke
سویدا میں سیر عدم دیکھتے ہیں	suvaidā meñ sair-e-adam dekhte haiñ
ترے سرو قامت سے اک قد آدم	tire sarv-qāmat se ik qadd-e-ādam
قیامت کے فتنے کو کم دیکھتے ہیں	qayāmat ke fitne ko kam dekhte haiñ
تماشا کہ اے محو آئینہ داری	tamāshā ki ai mahv-e-ā.īna-dārī
تجھے کس تمنا سے ہم دیکھتے ہیں	tujhe kis tamannā se ham dekhte haiñ
سراغ تف نالہ لے داغ دل سے	surāġh-e-taf-e-nāla le dāġh-e-dil se
کہ شب رو کا نقش قدم دیکھتے ہیں	ki shab-rau kā naqsh-e-qadam dekhte haiñ
بنا کر فقیروں کا ہم بھیس غالبؔ	banā kar faqīroñ kā ham bhes 'ġhālib'
تماشائے اہل کرم دیکھتے ہیں	tamāshā-e-ahl-e-karam dekhte haiñ
کسو کو زخود رستہ کم دیکھتے ہیں	kisū ko za-ḳhud rasta kam dekhte haiñ
کہ آہو کو پابند رم دیکھتے ہیں	ki aahū ko pāband-e-ram dekhte haiñ
خط لخت دل یک قلم دیکھتے ہیں	ḳhat-e-laḳht-e-dil yak-qalam dekhte haiñ
مژہ کو جواہر رقم دیکھتے ہیں	mizha ko javāhar raqam dekhte haiñ
شب کہ برق سوز دل سے زہرۂ ابر آب تھا	shab ki barq-e-soz-e-dil se zahra-e-abr aab thā
شعلۂ جوالہ ہر یک حلقۂ گرداب تھا	sho.ala-e-javvāla har yak halqa-e-girdāb thā
واں کرم کو عذر بارش تھا عناں گیر خرام	vaañ karam ko uzr-e-bārish thā ināñ-gīr-e-ḳhirām
گریہ سے یاں پنبۂ بالش کف سیلاب تھا	girye se yaañ pumba-e-bālish kaf-e-sailāb thā
واں خود آرائی کو تھا موتی پرونے کا خیال	vaañ ḳhud-ārā.ī ko thā motī pirone kā ḳhayāl
یاں ہجوم اشک میں تار نگہ نایاب تھا	yaañ hujūm-e-ashk meñ tār-e-nigah nāyāb thā
جلوۂ گل نے کیا تھا واں چراغاں آب جو	jalva-e-gul ne kiyā thā vaañ charāġhāñ aabjū
یاں رواں مژگان چشم تر سے خون ناب تھا	yaañ ravāñ mizhgān-e-chashm-e-tar se ḳhūn-e-nāb thā
یاں سر پر شور بے خوابی سے تھا دیوار جو	yaañ sar-e-pur-shor be-ḳhvābī se thā dīvār-jū
واں وہ فرق ناز محو بالش کمخواب تھا	vaañ vo farq-e-nāz mahv-e-bālish-e-kim-ḳhvāb thā
یاں نفس کرتا تھا روشن شمع بزم بے خودی	yaañ nafas kartā thā raushan sham-e-bazm-e-be-ḳhudī
جلوۂ گل واں بساط صحبت احباب تھا	jalva-e-gul vaañ bisāt-e-sohbat-e-ahbāb thā
فرش سے تا عرش واں طوفاں تھا موج رنگ کا	farsh se tā arsh vaañ tūfāñ thā mauj-e-rañg kā
یاں زمیں سے آسماں تک سوختن کا باب تھا	yaañ zamīñ se āsmāñ tak soḳhtan kā baab thā
ناگہاں اس رنگ سے خوں نابہ ٹپکانے لگا	nā-gahāñ is rañg se ḳhūnāba Tapkāne lagā
دل کہ ذوق کاوش ناخن سے لذت یاب تھا	dil ki zauq-e-kāvish-e-nāḳhun se lazzat-yāb thā
ہو گئی ہے غیر کی شیریں بیانی کارگر	ho ga.ī hai ġhair kī shīrīñ-bayānī kārgar
عشق کا اس کو گماں ہم بے زبانوں پر نہیں	ishq kā us ko gumāñ ham be-zabānoñ par nahīñ
ضبط سے مطلب بجز وارستگی دیگر نہیں	zabt se matlab ba-juz vārastagī dīgar nahīñ
دامن تمثال آب آئنہ سے تر نہیں	dāman-e-timsāl āb-e-ā.ina se tar nahīñ
باعث ایذا ہے برہم خوردن بزم سرور	bā.is-e-īzā hai barham-ḳhurdan-e-bazm-e-surūr
لخت لخت شیشۂ بشکستہ جز نشتر نہیں	laḳht laḳht-e-shīsha-e-ba-shkasta juz nishtar nahīñ
دل کو اظہار سخن انداز فتح الباب ہے	dil ko iz.hār-e-suḳhan andāz-e-fat.h-ul-bāb hai
یاں صریر خامہ غیر از اصطکاک در نہیں	yaañ sarīr-e-ḳhāma ġhair-az-istikāk-e-dar nahīñ
عجب نشاط سے جلاد کے چلے ہیں ہم آگے	ajab nashāt se jallād ke chale haiñ ham aage
کہ اپنے سائے سے سر پانو سے ہے دو قدم آگے	ki apne saa.e se sar paañv se hai do qadam aage
قضا نے تھا مجھے چاہا خراب بادۂ الفت	qazā ne thā mujhe chāhā ḳharāb-e-bāda-e-ulfat
فقط خراب لکھا بس نہ چل سکا قلم آگے	faqat ḳharāb likhā bas na chal sakā qalam aage
غم زمانہ نے جھاڑی نشاط عشق کی مستی	ġham-e-zamāna ne jhāḌī nashāt-e-ishq kī mastī
وگرنہ ہم بھی اٹھاتے تھے لذت الم آگے	vagarna ham bhī uThāte the lazzat-e-alam aage
خدا کے واسطے داد اس جنون شوق کی دینا	ḳhudā ke vāste daad us junūn-e-shauq kī denā
کہ اس کے در پہ پہنچتے ہیں نامہ بر سے ہم آگے	ki us ke dar pe pahuñchte haiñ nāma-bar se ham aage
یہ عمر بھر جو پریشانیاں اٹھائی ہیں ہم نے	ye umr bhar jo pareshāniyāñ uThā.ī haiñ ham ne
تمہارے آئیو اے طرہ ہاۓ خم بہ خم آگے	tumhāre aa.iyo ai turrah-hā-e-ḳham-ba-ḳham aage
دل و جگر میں پرافشاں جو ایک موجۂ خوں ہے	dil o jigar meñ pur-afshāñ jo ek mauja-e-ḳhūñ hai
ہم اپنے زعم میں سمجھے ہوئے تھے اس کو دم آگے	ham apne zom meñ samjhe hue the us ko dam aage
قسم جنازے پہ آنے کی میرے کھاتے ہیں غالبؔ	qasam janāze pe aane kī mere khāte haiñ 'ġhālib'
ہمیشہ کھاتے تھے جو میری جان کی قسم آگے	hamesha khāte the jo merī jaan kī qasam aage
ذکر اس پری وش کا اور پھر بیاں اپنا	zikr us parī-vash kā aur phir bayāñ apnā
بن گیا رقیب آخر تھا جو رازداں اپنا	ban gayā raqīb āḳhir thā jo rāz-dāñ apnā
مے وہ کیوں بہت پیتے بزم غیر میں یا رب	mai vo kyuuñ bahut piite bazm-e-ġhair meñ yā rab
آج ہی ہوا منظور ان کو امتحاں اپنا	aaj hī huā manzūr un ko imtihāñ apnā
منظر اک بلندی پر اور ہم بنا سکتے	manzar ik bulandī par aur ham banā sakte
عرش سے ادھر ہوتا کاش کے مکاں اپنا	arsh se udhar hotā kaash ke makāñ apnā
دے وہ جس قدر ذلت ہم ہنسی میں ٹالیں گے	de vo jis qadar zillat ham hañsī meñ Tāleñge
بارے آشنا نکلا ان کا پاسباں اپنا	baare āshnā niklā un kā pāsbāñ apnā
درد دل لکھوں کب تک جاؤں ان کو دکھلا دوں	dard-e-dil likhūñ kab tak jā.ūñ un ko dikhlā duuñ
انگلیاں فگار اپنی خامہ خونچکاں اپنا	uñgliyāñ figār apnī ḳhāma ḳhūñ-chakāñ apnā
گھستے گھستے مٹ جاتا آپ نے عبث بدلا	ghiste ghiste miT jaatā aap ne abas badlā
ننگ سجدہ سے میرے سنگ آستاں اپنا	nañg-e-sajda se mere sañg-e-āstāñ apnā
تا کرے نہ غمازی کر لیا ہے دشمن کو	tā kare na ġhammāzī kar liyā hai dushman ko
دوست کی شکایت میں ہم نے ہم زباں اپنا	dost kī shikāyat meñ ham ne ham-zabāñ apnā
ہم کہاں کے دانا تھے کس ہنر میں یکتا تھے	ham kahāñ ke daanā the kis hunar meñ yaktā the
بے سبب ہوا غالبؔ دشمن آسماں اپنا	be-sabab huā 'ġhālib' dushman āsmāñ apnā
بہ نالہ حاصل دل بستگی فراہم کر	ba-nāla hāsil-e-dil-bastagī farāham kar
متاع خانۂ زنجیر جز صدا معلوم	matā-e-ḳhāna-e-zanjīr juz sadā ma.alūm
بہ قدر حوصلۂ عشق جلوہ ریزی ہے	ba-qadr-e-hausla-e-ishq jalva-rezī hai
وگرنہ خانۂ آئینہ کی فضا معلوم	vagarna ḳhāna-e-ā.īna kī fazā ma.alūm
اسدؔ فریفتۂ انتخاب طرز جفا	'asad' farefta-e-intiḳhāb-e-tarz-e-jafā
وگرنہ دلبری وعدۂ وفا معلوم	vagarna dilbarī-e-vāda-e-vafā ma.alūm
یاد ہے شادی میں بھی ہنگامۂ یا رب مجھے	yaad hai shādī meñ bhī hañgāma-e-yā-rab mujhe
سبحۂ زاہد ہوا ہے خندہ زیر لب مجھے	sub.ha-e-zāhid huā hai ḳhanda zer-e-lab mujhe
ہے کشاد خاطر وابستہ در رہن سخن	hai kushād-e-ḳhātir-e-vā-basta dar rahn-e-suḳhan
تھا طلسم قفل ابجد خانۂ مکتب مجھے	thā tilism-e-qufl-e-abjad ḳhāna-e-maktab mujhe
یا رب اس آشفتگی کی داد کس سے چاہیے	yā rab is āshuftagī kī daad kis se chāhiye
رشک آسائش پہ ہے زندانیوں کی اب مجھے	rashk āsā.ish pe hai zindāniyoñ kī ab mujhe
طبع ہے مشتاق لذت ‌ہاۓ حسرت کیا کروں	tab.a hai mushtāq-e-lazzat-hā-e-hasrat kyā karūñ
آرزو سے ہے شکست آرزو مطلب مجھے	aarzū se hai shikast-e-ārzū matlab mujhe
دل لگا کر آپ بھی غالبؔ مجھی سے ہو گئے	dil lagā kar aap bhī 'ġhālib' mujhī se ho ga.e
عشق سے آتے تھے مانع میرزا صاحب مجھے	ishq se aate the maane mīrzā sāhab mujhe
چاک کی خواہش اگر وحشت بہ عریانی کرے	chaak kī ḳhvāhish agar vahshat ba-uryānī kare
صبح کے مانند زخم دل گریبانی کرے	sub.h ke mānind zaḳhm-e-dil garebānī kare
جلوے کا تیرے وہ عالم ہے کہ گر کیجے خیال	jalve kā tere vo aalam hai ki gar kiije ḳhayāl
دیدۂ دل کو زیارت گاہ حیرانی کرے	dīda-e-dil ko ziyārat-gāh-e-hairānī kare
ہے شکستن سے بھی دل نومید یا رب کب تلک	hai shikastan se bhī dil naumīd yā rab kab talak
آبگینہ کوہ پر عرض گراں جانی کرے	ābgīna koh par arz-e-girāñ-jānī kare
مے کدہ گر چشم مست ناز سے پاوے شکست	mai-kada gar chashm-e-mast-e-nāz se paave shikast
موئے شیشہ دیدۂ ساغر کی مژگانی کرے	mū-e-shīsha dīda-e-sāġhar kī mizhgānī kare
خط عارض سے لکھا ہے زلف کو الفت نے عہد	ḳhatt-e-āriz se likhā hai zulf ko ulfat ne ahd
یک قلم منظور ہے جو کچھ پریشانی کرے	yak-qalam manzūr hai jo kuchh pareshānī kare
آئینہ کیوں نہ دوں کہ تماشا کہیں جسے	ā.īna kyuuñ na duuñ ki tamāshā kaheñ jise
ایسا کہاں سے لاؤں کہ تجھ سا کہیں جسے	aisā kahāñ se lā.ūñ ki tujh sā kaheñ jise
حسرت نے لا رکھا تری بزم خیال میں	hasrat ne lā rakhā tirī bazm-e-ḳhayāl meñ
گلدستۂ نگاہ سویدا کہیں جسے	gul-dasta-e-nigāh suvaidā kaheñ jise
پھونکا ہے کس نے گوش محبت میں اے خدا	phūñkā hai kis ne gosh-e-mohabbat meñ ai ḳhudā
افسون انتظار تمنا کہیں جسے	afsūn-e-intizār tamannā kaheñ jise
سر پر ہجوم درد غریبی سے ڈالیے	sar par hujūm-e-dard-e-ġharībī se Dāliye
وہ ایک مشت خاک کہ صحرا کہیں جسے	vo ek musht-e-ḳhāk ki sahrā kaheñ jise
ہے چشم تر میں حسرت دیدار سے نہاں	hai chashm-e-tar meñ hasrat-e-dīdār se nihāñ
شوق عناں گسیختہ دریا کہیں جسے	shauq-e-ināñ guseḳhta dariyā kaheñ jise
درکار ہے شگفتن گل ہائے عیش کو	darkār hai shaguftan-e-gul-hā-e-aish ko
صبح بہار پنبۂ مینا کہیں جسے	sub.h-e-bahār pumba-e-mīnā kaheñ jise
غالبؔ برا نہ مان جو واعظ برا کہے	'ġhālib' burā na maan jo vaa.iz burā kahe
ایسا بھی کوئی ہے کہ سب اچھا کہیں جسے	aisā bhī koī hai ki sab achchhā kaheñ jise
یا رب ہمیں تو خواب میں بھی مت دکھائیو	yā rab hameñ to ḳhvāb meñ bhī mat dikhā.iyo
یہ محشر خیال کہ دنیا کہیں جسے	ye mahshar-e-ḳhayāl ki duniyā kaheñ jise
ہے انتظار سے شرر آباد رستخیز	hai intizār se sharar ābād rustaḳhez
مژگان کوہکن رگ خارا کہیں جسے	mizhgān-e-koh-kan rag-e-ḳhārā kaheñ jise
کس فرصت وصال پہ ہے گل کو عندلیب	kis fursat-e-visāl pe hai gul ko andalīb
زخم فراق خندۂ بیجا کہیں جسے	zaḳhm-e-firāq ḳhanda-e-be-jā kaheñ jise
نہ تھا کچھ تو خدا تھا کچھ نہ ہوتا تو خدا ہوتا	na thā kuchh to ḳhudā thā kuchh na hotā to ḳhudā hotā
ڈبویا مجھ کو ہونے نے نہ ہوتا میں تو کیا ہوتا	Duboyā mujh ko hone ne na hotā maiñ to kyā hotā
ہوا جب غم سے یوں بے حس تو غم کیا سر کے کٹنے کا	huā jab ġham se yuuñ be-his to ġham kyā sar ke kaTne kā
نہ ہوتا گر جدا تن سے تو زانو پر دھرا ہوتا	na hotā gar judā tan se to zaanū par dharā hotā
ہوئی مدت کہ غالبؔ مر گیا پر یاد آتا ہے	huī muddat ki 'ġhālib' mar gayā par yaad aatā hai
وہ ہر اک بات پر کہنا کہ یوں ہوتا تو کیا ہوتا	vo har ik baat par kahnā ki yuuñ hotā to kyā hotā
رونے سے اور عشق میں بے باک ہو گئے	rone se aur ishq meñ bebāk ho ga.e
دھوئے گئے ہم اتنے کہ بس پاک ہو گئے	dho.e ga.e ham itne ki bas paak ho ga.e
صرف بہائے مے ہوئے آلات مے کشی	sarf-e-bahā-e-mai hue ālāt-e-mai-kashī
تھے یہ ہی دو حساب سو یوں پاک ہو گئے	the ye hī do hisāb so yuuñ paak ho ga.e
رسوائے دہر گو ہوئے آوارگی سے تم	rusvā-e-dahr go hue āvārgī se tum
بارے طبیعتوں کے تو چالاک ہو گئے	baare tabī.atoñ ke to chālāk ho ga.e
کہتا ہے کون نالۂ بلبل کو بے اثر	kahtā hai kaun nāla-e-bulbul ko be-asar
پردے میں گل کے لاکھ جگر چاک ہو گئے	parde meñ gul ke laakh jigar chaak ho ga.e
پوچھے ہے کیا وجود و عدم اہل شوق کا	pūchhe hai kyā vajūd o adam ahl-e-shauq kā
آپ اپنی آگ کے خس و خاشاک ہو گئے	aap apnī aag ke ḳhas-o-ḳhāshāk ho ga.e
کرنے گئے تھے اس سے تغافل کا ہم گلہ	karne ga.e the us se taġhāful kā ham gila
کی ایک ہی نگاہ کہ بس خاک ہو گئے	kī ek hī nigāh ki bas ḳhaak ho ga.e
اس رنگ سے اٹھائی کل اس نے اسدؔ کی نعش	is rañg se uThā.ī kal us ne 'asad' kī na.ash
دشمن بھی جس کو دیکھ کے غم ناک ہو گئے	dushman bhī jis ko dekh ke ġhamnāk ho ga.e
رہیے اب ایسی جگہ چل کر جہاں کوئی نہ ہو	rahiye ab aisī jagah chal kar jahāñ koī na ho
ہم سخن کوئی نہ ہو اور ہمزباں کوئی نہ ہو	ham-suḳhan koī na ho aur ham-zabāñ koī na ho
بے در و دیوار سا اک گھر بنایا چاہیے	be-dar-o-dīvār sā ik ghar banāyā chāhiye
کوئی ہمسایہ نہ ہو اور پاسباں کوئی نہ ہو	koī ham-sāya na ho aur pāsbāñ koī na ho
پڑیے گر بیمار تو کوئی نہ ہو تیماردار	paḌiye gar bīmār to koī na ho tīmārdār
اور اگر مر جائیے تو نوحہ خواں کوئی نہ ہو	aur agar mar jā.iye to nauha-ḳhvāñ koī na ho
نوید امن ہے بیداد دوست جاں کے لیے	naved-e-amn hai bedād-e-dost jaañ ke liye
رہی نہ طرز ستم کوئی آسماں کے لیے	rahī na tarz-e-sitam koī āsmāñ ke liye
بلا سے گر مژۂ یار تشنۂ خوں ہے	balā se gar mizha-e-yār tishna-e-ḳhūñ hai
رکھوں کچھ اپنی بھی مژگان خوں فشاں کے لیے	rakhūñ kuchh apnī bhī mizhgān-e-ḳhūñ fishāñ ke liye
وہ زندہ ہم ہیں کہ ہیں روشناس خلق اے خضر	vo zinda ham haiñ ki haiñ rū-shanās-e-ḳhalq ai ḳhizr
نہ تم کہ چور بنے عمر جاوداں کے لیے	na tum ki chor bane umr-e-jāvedāñ ke liye
رہا بلا میں بھی میں مبتلائے آفت رشک	rahā balā meñ bhī maiñ mubtala-e-āfat-e-rashk
بلائے جاں ہے ادا تیری اک جہاں کے لیے	balā-e-jāñ hai adā terī ik jahāñ ke liye
فلک نہ دور رکھ اس سے مجھے کہ میں ہی نہیں	falak na duur rakh us se mujhe ki maiñ hī nahīñ
دراز دستی قاتل کے امتحاں کے لیے	darāz-dasti-e-qātil ke imtihāñ ke liye
مثال یہ مری کوشش کی ہے کہ مرغ اسیر	misāl ye mirī koshish kī hai ki murġh-e-asīr
کرے قفس میں فراہم خس آشیاں کے لیے	kare qafas meñ farāham ḳhas āshiyāñ ke liye
گدا سمجھ کے وہ چپ تھا مری جو شامت آئی	gadā samajh ke vo chup thā mirī jo shāmat aa.ī
اٹھا اور اٹھ کے قدم میں نے پاسباں کے لیے	uThā aur uTh ke qadam maiñ ne pāsbāñ ke liye
بہ قدر شوق نہیں ظرف تنگنائے غزل	ba-qadr-e-shauq nahīñ zarf-e-tangnā-e-ġhazal
کچھ اور چاہیے وسعت مرے بیاں کے لیے	kuchh aur chāhiye vus.at mire bayāñ ke liye
دیا ہے خلق کو بھی تا اسے نظر نہ لگے	diyā hai ḳhalq ko bhī tā use nazar na lage
بنا ہے عیش تجمل حسین خاں کے لیے	banā hai aish tajammul husain ḳhaañ ke liye
زباں پہ بار خدایا یہ کس کا نام آیا	zabāñ pe bār-e-ḳhudāyā ye kis kā naam aayā
کہ میرے نطق نے بوسے مری زباں کے لیے	ki mere nutq ne bose mirī zabāñ ke liye
نصیر دولت و دیں اور معین ملت و ملک	nasīr-e-daulat-o-dīñ aur muīn-e-millat-o-mulk
بنا ہے چرخ بریں جس کے آستاں کے لیے	banā hai charḳh-e-barīñ jis ke āstāñ ke liye
زمانہ عہد میں اس کے ہے محو آرایش	zamāna ahd meñ us ke hai mahv-e-ārā.ish
بنیں گے اور ستارے اب آسماں کے لیے	baneñge aur sitāre ab āsmāñ ke liye
ورق تمام ہوا اور مدح باقی ہے	varaq tamām huā aur mad.h baaqī hai
سفینہ چاہیے اس بحر بیکراں کے لیے	safīna chāhiye is bahr-e-be-karāñ ke liye
ادائے خاص سے غالبؔ ہوا ہے نکتہ سرا	adā-e-ḳhās se 'ġhālib' huā hai nukta-sarā
صلائے عام ہے یاران نکتہ داں کے لیے	salā-e-ām hai yārān-e-nukta-dāñ ke liye
گھر میں تھا کیا کہ ترا غم اسے غارت کرتا	ghar meñ thā kyā ki tirā ġham use ġhārat kartā
وہ جو رکھتے تھے ہم اک حسرت تعمیر سو ہے	vo jo rakhte the ham ik hasrat-e-tāmīr so hai
تپش سے میری وقف کشمکش ہر تار بستر ہے	tapish se merī vaqf-e-kashmakash har tār-e-bistar hai
مرا سر رنج بالیں ہے مرا تن بار بستر ہے	mirā sar rañj-e-bālīñ hai mirā tan bār-e-bistar hai
سرشک سر بہ صحرا دادہ نور العین دامن ہے	sarishk-e-sar ba-sahrā daada nūr-ul-ain-e-dāman hai
دل بے دست و پا افتادہ بر خوردار بستر ہے	dil-e-be-dast-o-pā uftāda bar-ḳhurdār-e-bistar hai
خوشا اقبال رنجوری عیادت کو تم آئے ہو	ḳhushā iqbāl-e-rañjūrī ayādat ko tum aa.e ho
فروغ شمع بالیں طالع بیدار بستر ہے	faroġh-e-sham-e-bālīñ tāla-e-bedār-e-bistar hai
شعاع آفتاب صبح محشر تار بستر ہے	shuā-e-āftāb-e-sub.h-e-mahshar tār-e-bistar hai
ابھی آتی ہے بو بالش سے اس کی زلف مشکیں کی	abhī aatī hai bū bālish se us kī zulf-e-mushkīñ kī
ہماری دید کو خواب زلیخا عار بستر ہے	hamārī diid ko ḳhvāb-e-zuleḳhā ār-e-bistar hai
کہوں کیا دل کی کیا حالت ہے ہجر یار میں غالب	kahūñ kyā dil kī kyā hālat hai hijr-e-yār meñ ġhālib
کہ بیتابی سے ہر یک تار بستر خار بستر ہے	ki betābī se har-yak tār-e-bistar ḳhār-e-bistar hai
گھر ہمارا جو نہ روتے بھی تو ویراں ہوتا	ghar hamārā jo na rote bhī to vīrāñ hotā
بحر گر بحر نہ ہوتا تو بیاباں ہوتا	bahr gar bahr na hotā to bayābāñ hotā
تنگئ دل کا گلہ کیا یہ وہ کافر دل ہے	tañgi-e-dil kā gila kyā ye vo kāfir-dil hai
کہ اگر تنگ نہ ہوتا تو پریشاں ہوتا	ki agar tañg na hotā to pareshāñ hotā
باد یک عمر ورع بار تو دیتا بارے	baad yak-umr-e-var.a baar to detā baare
کاش رضواں ہی در یار کا درباں ہوتا	kaash rizvāñ hī dar-e-yār kā darbāñ hotā
نقش فریادی ہے کس کی شوخیٔ تحریر کا	naqsh fariyādī hai kis kī shoḳhi-e-tahrīr kā
کاغذی ہے پیرہن ہر پیکر تصویر کا	kāġhzī hai pairahan har paikar-e-tasvīr kā
کاو کاو سخت جانی ہائے تنہائی نہ پوچھ	kaav kāv-e-saḳht-jānī hā.e-tanhā.ī na pūchh
صبح کرنا شام کا لانا ہے جوئے شیر کا	sub.h karnā shaam kā laanā hai jū-e-shīr kā
جذبۂ بے اختیار شوق دیکھا چاہیے	jazba-e-be-iḳhtiyār-e-shauq dekhā chāhiye
سینۂ شمشیر سے باہر ہے دم شمشیر کا	sīna-e-shamshīr se bāhar hai dam shamshīr kā
آگہی دام شنیدن جس قدر چاہے بچھائے	āgahī dām-e-shunīdan jis qadar chāhe bichhā.e
مدعا عنقا ہے اپنے عالم تقریر کا	mudda.ā anqā hai apne ālam-e-taqrīr kā
بسکہ ہوں غالبؔ اسیری میں بھی آتش زیر پا	bas-ki huuñ 'ġhālib' asīrī meñ bhī ātish zer-e-pā
موئے آتش دیدہ ہے حلقہ مری زنجیر کا	mū-e-ātish diida hai halqa mirī zanjīr kā
آتشیں پا ہوں گداز وحشت زنداں نہ پوچھ	ātishīñ-pā huuñ gudāz-e-vahshat-e-zindāñ na pūchh
موئے آتش دیدہ ہے ہر حلقہ یاں زنجیر کا	mū-e-ātish diida hai har halqa yaañ zanjīr kā
شوخیٔ نیرنگ صید وحشت طاؤس ہے	shoḳhī-e-nairañg said-e-vahshat-e-tā.ūs hai
دام سبزہ میں ہے پرواز چمن تسخیر کا	dām-e-sabza meñ hai parvāz-e-chaman tasḳhīr kā
لذت ایجاد ناز افسون عرض ذوق قتل	lazzat-e-ījād-e-nāz afsūn-e-arz-e-zauq-e-qatl
نعل آتش میں ہے تیغ یار سے نخچیر کا	na.al ātish meñ hai teġh-e-yār se naḳhchīr kā
خشت پشت دست عجز و قالب آغوش وداع	ḳhisht pusht-e-dast-e-ijz o qālib āġhosh-e-vidā.a
پر ہوا ہے سیل سے پیمانہ کس تعمیر کا	pur huā hai sail se paimāna kis ta.amīr kā
وحشت خواب عدم شور تماشا ہے اسدؔ	vahshat-e-ḳhvāb-e-adam shor-e-tamāshā hai 'asad'
جو مزہ جوہر نہیں آئینۂ تعبیر کا	jo maza jauhar nahīñ ā.īna-e-ta.abīr kā
کوہ کے ہوں بار خاطر گر صدا ہو جائیے	koh ke hoñ bār-e-ḳhātir gar sadā ho jā.iye
بے تکلف اے شرار جستہ کیا ہو جائیے	be-takalluf ai sharār-e-jasta kyā ho jā.iye
بیضہ آسا ننگ بال و پر ہے یہ کنج قفس	baiza-āsā nañg-e-bāl-o-par hai ye kunj-e-qafas
از سر نو زندگی ہو گر رہا ہو جائیے	az-sar-e-nau zindagī ho gar rihā ho jā.iye
وسعت مشرب نیاز کلفت وحشت اسدؔ	vus.at-e-mashrab niyāz-e-kulfat-e-vahshat 'asad'
یک بیاباں سایۂ بال ہما ہو جائیے	yak-bayābāñ sāya-e-bāl-e-humā ho jā.iye
دوست غم خواری میں میری سعی فرماویں گے کیا	dost ġham-ḳhvārī meñ merī sa.ī farmāveñge kyā
زخم کے بھرتے تلک ناخن نہ بڑھ جاویں گے کیا	zaḳhm ke bharte talak nāḳhun na baḌh jāveñge kyā
بے نیازی حد سے گزری بندہ پرور کب تلک	be-niyāzī had se guzrī banda-parvar kab talak
ہم کہیں گے حال دل اور آپ فرماویں گے کیا	ham kaheñge hāl-e-dil aur aap farmāveñge kyā
حضرت ناصح گر آویں دیدہ و دل فرش راہ	hazrat-e-nāseh gar aaveñ diida o dil farsh-e-rāh
کوئی مجھ کو یہ تو سمجھا دو کہ سمجھاویں گے کیا	koī mujh ko ye to samjhā do ki samajhāveñge kyā
آج واں تیغ و کفن باندھے ہوے جاتا ہوں میں	aaj vaañ teġh o kafan bāñdhe hue jaatā huuñ maiñ
عذر میرے قتل کرنے میں وہ اب لاویں گے کیا	uzr mere qatl karne meñ vo ab lāveñge kyā
گر کیا ناصح نے ہم کو قید اچھا یوں سہی	gar kiyā nāseh ne ham ko qaid achchhā yuuñ sahī
یہ جنون عشق کے انداز چھٹ جاویں گے کیا	ye junūn-e-ishq ke andāz chhuT jāveñge kyā
خانہ زاد زلف ہیں زنجیر سے بھاگیں گے کیوں	ḳhāna-zād-e-zulf haiñ zanjīr se bhāgeñge kyuuñ
ہیں گرفتار وفا زنداں سے گھبراویں گے کیا	haiñ giraftār-e-vafā zindāñ se ghabarāveñge kyā
ہے اب اس معمورہ میں قحط غم الفت اسدؔ	hai ab is māmūre meñ qaht-e-ġham-e-ulfat 'asad'
ہم نے یہ مانا کہ دلی میں رہیں کھاویں گے کیا	ham ne ye maanā ki dillī meñ raheñ khāveñge kyā
لاغر اتنا ہوں کہ گر تو بزم میں جا دے مجھے	lāġhar itnā huuñ ki gar tū bazm meñ jā de mujhe
میرا ذمہ دیکھ کر گر کوئی بتلا دے مجھے	merā zimma dekh kar gar koī batlā de mujhe
کیا تعجب ہے جو اس کو دیکھ کر آ جائے رحم	kyā ta.ajjub hai jo us ko dekh kar aa jaa.e rahm
واں تلک کوئی کسی حیلے سے پہنچا دے مجھے	vaañ talak koī kisī hiile se pahuñchā de mujhe
منہ نہ دکھلاوے نہ دکھلا پر بہ انداز عتاب	muñh na dikhlāve na dikhlā par ba-andāz-e-itāb
کھول کر پردہ ذرا آنکھیں ہی دکھلا دے مجھے	khol kar parda zarā āñkheñ hī dikhlā de mujhe
یاں تلک میری گرفتاری سے وہ خوش ہے کہ میں	yaañ talak merī giraftārī se vo ḳhush hai ki maiñ
زلف گر بن جاؤں تو شانے میں الجھا دے مجھے	zulf gar ban jā.ūñ to shāne meñ uljhā de mujhe
بازیچۂ اطفال ہے دنیا مرے آگے	bāzīcha-e-atfāl hai duniyā mire aage
ہوتا ہے شب و روز تماشا مرے آگے	hotā hai shab-o-roz tamāshā mire aage
اک کھیل ہے اورنگ سلیماں مرے نزدیک	ik khel hai aurañg-e-sulaimāñ mire nazdīk
اک بات ہے اعجاز مسیحا مرے آگے	ik baat hai ejāz-e-masīhā mire aage
جز نام نہیں صورت عالم مجھے منظور	juz naam nahīñ sūrat-e-ālam mujhe manzūr
جز وہم نہیں ہستیٔ اشیا مرے آگے	juz vahm nahīñ hastī-e-ashiyā mire aage
ہوتا ہے نہاں گرد میں صحرا مرے ہوتے	hotā hai nihāñ gard meñ sahrā mire hote
گھستا ہے جبیں خاک پہ دریا مرے آگے	ghistā hai jabīñ ḳhaak pe dariyā mire aage
مت پوچھ کہ کیا حال ہے میرا ترے پیچھے	mat pūchh ki kyā haal hai merā tire pīchhe
تو دیکھ کہ کیا رنگ ہے تیرا مرے آگے	tū dekh ki kyā rañg hai terā mire aage
سچ کہتے ہو خودبین و خود آرا ہوں نہ کیوں ہوں	sach kahte ho ḳhud-bīn o ḳhud-ārā huuñ na kyuuñ huuñ
بیٹھا ہے بت آئنہ سیما مرے آگے	baiThā hai but-e-ā.ina-sīmā mire aage
پھر دیکھیے انداز گل افشانیٔ گفتار	phir dekhiye andāz-e-gul-afshānī-e-guftār
رکھ دے کوئی پیمانۂ صہبا مرے آگے	rakh de koī paimāna-e-sahbā mire aage
نفرت کا گماں گزرے ہے میں رشک سے گزرا	nafrat kā gumāñ guzre hai maiñ rashk se guzrā
کیوں کر کہوں لو نام نہ ان کا مرے آگے	kyūñkar kahūñ lo naam na un kā mire aage
ایماں مجھے روکے ہے جو کھینچے ہے مجھے کفر	īmāñ mujhe roke hai jo khīñche hai mujhe kufr
کعبہ مرے پیچھے ہے کلیسا مرے آگے	ka.aba mire pīchhe hai kalīsā mire aage
عاشق ہوں پہ معشوق فریبی ہے مرا کام	āshiq huuñ pa māshūq-farebī hai mirā kaam
مجنوں کو برا کہتی ہے لیلیٰ مرے آگے	majnūñ ko burā kahtī hai lailā mire aage
خوش ہوتے ہیں پر وصل میں یوں مر نہیں جاتے	ḳhush hote haiñ par vasl meñ yuuñ mar nahīñ jaate
آئی شب ہجراں کی تمنا مرے آگے	aa.ī shab-e-hijrāñ kī tamannā mire aage
ہے موجزن اک قلزم خوں کاش یہی ہو	hai maujzan ik qulzum-e-ḳhūñ kaash yahī ho
آتا ہے ابھی دیکھیے کیا کیا مرے آگے	aatā hai abhī dekhiye kyā kyā mire aage
گو ہاتھ کو جنبش نہیں آنکھوں میں تو دم ہے	go haath ko jumbish nahīñ āñkhoñ meñ to dam hai
رہنے دو ابھی ساغر و مینا مرے آگے	rahne do abhī sāġhar-o-mīnā mire aage
ہم پیشہ و ہم مشرب و ہم راز ہے میرا	ham-pesha o ham-mashrab o hamrāz hai merā
غالبؔ کو برا کیوں کہو اچھا مرے آگے	'ġhālib' ko burā kyuuñ kaho achchhā mire aage
آبرو کیا خاک اس گل کی کہ گلشن میں نہیں	aabrū kyā ḳhaak us gul kī ki gulshan meñ nahīñ
ہے گریباں ننگ پیراہن جو دامن میں نہیں	hai garebāñ nañg-e-pairāhan jo dāman meñ nahīñ
ضعف سے اے گریہ کچھ باقی مرے تن میں نہیں	zof se ai girya kuchh baaqī mire tan meñ nahīñ
رنگ ہو کر اڑ گیا جو خوں کہ دامن میں نہیں	rañg ho kar uḌ gayā jo ḳhuuñ ki dāman meñ nahīñ
ہو گئے ہیں جمع اجزائے نگاہ آفتاب	ho ga.e haiñ jamā ajzā-e-nigāh-e-āftāb
ذرے اس کے گھر کی دیواروں کے روزن میں نہیں	zarre us ke ghar kī dīvāroñ ke rauzan meñ nahīñ
کیا کہوں تاریکی زندان غم اندھیر ہے	kyā kahūñ tārīki-e-zindān-e-ġham andher hai
پنبہ نور صبح سے کم جس کے روزن میں نہیں	pamba nūr-e-sub.h se kam jis ke rauzan meñ nahīñ
رونق ہستی ہے عشق خانہ ویراں ساز سے	raunaq-e-hastī hai ishq-e-ḳhāna vīrāñ saaz se
انجمن بے شمع ہے گر برق خرمن میں نہیں	anjuman be-shamā hai gar barq ḳhirman meñ nahīñ
زخم سلوانے سے مجھ پر چارہ جوئی کا ہے طعن	zaḳhm silvāne se mujh par chārā-juī kā hai taan
غیر سمجھا ہے کہ لذت زخم سوزن میں نہیں	ġhair samjhā hai ki lazzat zaḳhm-e-sozan meñ nahīñ
بسکہ ہیں ہم اک بہار ناز کے مارے ہوئے	bas-ki haiñ ham ik bahār-e-nāz ke maare hue
جلوۂ گل کے سوا گرد اپنے مدفن میں نہیں	jalva-e-gul ke sivā gard apne madfan meñ nahīñ
قطرہ قطرہ اک ہیولیٰ ہے نئے ناسور کا	qatra qatra ik hayūlā hai na.e nāsūr kā
خوں بھی ذوق درد سے فارغ مرے تن میں نہیں	ḳhuuñ bhī zauq-e-dard se fāriġh mire tan meñ nahīñ
لے گئی ساقی کی نخوت قلزم آشامی مری	le ga.ī saaqī kī naḳhvat qulzum-āshāmī mirī
موج مے کی آج رگ مینا کی گردن میں نہیں	mauj-e-mai kī aaj rag miinā kī gardan meñ nahīñ
ہو فشار ضعف میں کیا ناتوانی کی نمود	ho fishār-e-zof meñ kyā nā-tavānī kī numūd
قد کے جھکنے کی بھی گنجائش مرے تن میں نہیں	qad ke jhukne kī bhī gunjā.ish mire tan meñ nahīñ
تھی وطن میں شان کیا غالبؔ کہ ہو غربت میں قدر	thī vatan meñ shaan kyā 'ġhālib' ki ho ġhurbat meñ qadr
بے تکلف ہوں وہ مشت خس کہ گلخن میں نہیں	be-takalluf huuñ vo musht-e-ḳhas ki gulḳhan meñ nahīñ
مہرباں ہو کے بلا لو مجھے چاہو جس وقت	mehrbāñ ho ke bulā lo mujhe chāho jis vaqt
میں گیا وقت نہیں ہوں کہ پھر آ بھی نہ سکوں	maiñ gayā vaqt nahīñ huuñ ki phir aa bhī na sakūñ
ضعف میں طعنہ اغیار کا شکوہ کیا ہے	zo.af meñ tāna-e-aġhyār kā shikva kyā hai
بات کچھ سر تو نہیں ہے کہ اٹھا بھی نہ سکوں	baat kuchh sar to nahīñ hai ki uThā bhī na sakūñ
زہر ملتا ہی نہیں مجھ کو ستم گر ورنہ	zahr miltā hī nahīñ mujh ko sitamgar varna
کیا قسم ہے ترے ملنے کی کہ کھا بھی نہ سکوں	kyā qasam hai tire milne kī ki khā bhī na sakūñ
اس قدر ضبط کہاں ہے کبھی آ بھی نہ سکوں	is qadar zabt kahāñ hai kabhī aa bhī na sakūñ
ستم اتنا تو نہ کیجے کہ اٹھا بھی نہ سکوں	sitam itnā to na kiije ki uThā bhī na sakūñ
لگ گئی آگ اگر گھر کو تو اندیشہ کیا	lag ga.ī aag agar ghar ko to andesha kyā
شعلۂ دل تو نہیں ہے کہ بجھا بھی نہ سکوں	sho.ala-e-dil to nahīñ hai ki bujhā bhī na sakūñ
تم نہ آؤ گے تو مرنے کی ہیں سو تدبیریں	tum na aaoge to marne kī haiñ sau tadbīreñ
موت کچھ تم تو نہیں ہو کہ بلا بھی نہ سکوں	maut kuchh tum to nahīñ ho ki bulā bhī na sakūñ
ہنس کے بلوائیے مٹ جائے گا سب دل کا گلہ	hañs ke bulvā.iye miT jā.egā sab dil kā gila
کیا تصور ہے تمہارا کہ مٹا بھی نہ سکوں	kyā tasavvur hai tumhārā ki miTā bhī na sakūñ
پھر کچھ اک دل کو بے قراری ہے	phir kuchh ik dil ko be-qarārī hai
سینہ جویائے زخم کاری ہے	siina juyā-e-zaḳhm-e-kārī hai
پھر جگر کھودنے لگا ناخن	phir jigar khodne lagā nāḳhun
آمد فصل لالہ کاری ہے	āmad-e-fasl-e-lāla-kārī hai
پھر وہی پردۂ عماری ہے	phir vahī parda-e-amārī hai
چشم دلال جنس رسوائی	chashm dallāl-e-jins-e-rusvā.ī
دل خریدار ذوق خواری ہے	dil ḳharīdār-e-zauq-e-ḳhvārī hai
وہی صد رنگ نالہ فرسائی	vahī sad-rañg nāla-farsā.ī
وہی صد گونہ اشک باری ہے	vahī sad-gona ashk-bārī hai
دل ہوائے خرام ناز سے پھر	dil havā-e-ḳhirām-e-nāz se phir
محشرستان بیقراری ہے	mahsharistān-e-be-qarārī hai
جلوہ پھر عرض ناز کرتا ہے	jalva phir arz-e-nāz kartā hai
روز بازار جاں سپاری ہے	roz bāzār-e-jāñ-sipārī hai
پھر اسی بے وفا پہ مرتے ہیں	phir usī bevafā pe marte haiñ
پھر وہی زندگی ہماری ہے	phir vahī zindagī hamārī hai
پھر کھلا ہے در عدالت ناز	phir khulā hai dar-e-adālat-e-nāz
گرم بازار فوجداری ہے	garm-bāzār-e-faujdārī hai
ہو رہا ہے جہان میں اندھیر	ho rahā hai jahān meñ andher
زلف کی پھر سرشتہ داری ہے	zulf kī phir sirishta-dārī hai
پھر دیا پارۂ جگر نے سوال	phir diyā pāra-e-jigar ne savāl
ایک فریاد و آہ و زاری ہے	ek fariyād o āh-o-zārī hai
پھر ہوئے ہیں گواہ عشق طلب	phir hue haiñ gavāh-e-ishq talab
اشک باری کا حکم جاری ہے	ashk-bārī kā hukm-jārī hai
دل و مژگاں کا جو مقدمہ تھا	dil o mizhgāñ kā jo muqaddama thā
آج پھر اس کی روبکاری ہے	aaj phir us kī rū-bakārī hai
بے خودی بے سبب نہیں غالبؔ	be-ḳhudī be-sabab nahīñ 'ġhālib'
کچھ تو ہے جس کی پردہ داری ہے	kuchh to hai jis kī parda-dārī hai
رشک کہتا ہے کہ اس کا غیر سے اخلاص حیف	rashk kahtā hai ki us kā ġhair se iḳhlās haif
عقل کہتی ہے کہ وہ بے مہر کس کا آشنا	aql kahtī hai ki vo be-mehr kis kā āshnā
ذرہ ذرہ ساغر مے خانۂ نیرنگ ہے	zarra zarra sāġhar-e-mai-ḳhāna-e-nai-rañg hai
گردش مجنوں بہ چشمک‌ ہائے لیلیٰ آشنا	gardish-e-majnūñ ba-chashmak-hā-e-lailā āshnā
شوق ہے ساماں طراز نازش ارباب عجز	shauq hai sāmāñ-tarāz-e-nāzish-e-arbāb-e-ajz
ذرہ صحرا دست گاہ و قطرہ دریا آشنا	zarra sahrā-dast-gāh o qatra dariyā-āshnā
میں اور ایک آفت کا ٹکڑا وہ دل وحشی کہ ہے	maiñ aur ek aafat kā TukḌā vo dil-e-vahshī ki hai
عافیت کا دشمن اور آوارگی کا آشنا	āfiyat kā dushman aur āvārgī kā āshnā
شکوہ سنج رشک ہم دیگر نہ رہنا چاہیے	shikva-sañj-e-rashk-e-ham-dīgar na rahnā chāhiye
میرا زانو مونس اور آئینہ تیرا آشنا	merā zaanū monis aur ā.īna terā āshnā
کوہ کن نقاش یک تمثال شیریں تھا اسدؔ	kohkan naqqāsh-e-yak-timsāl-e-shīrīñ thā 'asad'
سنگ سے سر مار کر ہووے نہ پیدا آشنا	sañg se sar maar kar hove na paidā āshnā
خود پرستی سے رہے باہم دگر نا آشنا	ḳhud-parastī se rahe bāham-digar nā-āshnā
بیکسی میری شریک آئینہ تیرا آشنا	bekasī merī sharīk ā.īna terā āshnā
آتش موئے دماغ شوق ہے تیرا تپاک	ātish-e-mū-e-dimāġh-e-shauq hai terā tapāk
ورنہ ہم کس کے ہیں اے داغ تمنا آشنا	varna ham kis ke haiñ ai dāġh-e-tamannā āshnā
جوہر آئینہ جز رمز سر مژگاں نہیں	jauhar-e-ā.īna juz ramz-e-sar-e-mizhgāñ nahīñ
آشنا کی ہم دگر سمجھے ہے ایما آشنا	āshnā kī ham-digar samjhe hai iimā āshnā
ربط یک شیرازۂ وحشت ہیں اجزائے بہار	rabt-e-yak-shīrāza-e-vahshat haiñ ajzā-e-bahār
سبزہ بیگانہ صبا آوارہ گل نا آشنا	sabza begāna sabā āvāra gul nā-āshnā
بے دماغی شکوہ سنج رشک ہم دیگر نہیں	be-dimāġhī shikva-sañj-e-rashk-e-ham-dīgar nahīñ
یار تیرا جام مے خمیازہ میرا آشنا	yaar terā jām-e-mai ḳhamyāza merā āshnā
کیوں نہ ہو چشم بتاں محو تغافل کیوں نہ ہو	kyuuñ na ho chashm-e-butāñ mahv-e-taġhāful kyuuñ na ho
یعنی اس بیمار کو نظارے سے پرہیز ہے	ya.anī us bīmār ko nazzāre se parhez hai
مرتے مرتے دیکھنے کی آرزو رہ جائے گی	marte marte dekhne kī aarzū rah jā.egī
وائے ناکامی کہ اس کافر کا خنجر تیز ہے	vaa.e nākāmī ki us kāfir kā ḳhanjar tez hai
عارض گل دیکھ روئے یار یاد آیا اسدؔ	āriz-e-gul dekh rū-e-yār yaad aayā 'asad'
جوشش فصل بہاری اشتیاق انگیز ہے	joshish-e-fasl-e-bahārī ishtiyāq-añgez hai
شکوے کے نام سے بے مہر خفا ہوتا ہے	shikve ke naam se be-mehr ḳhafā hotā hai
یہ بھی مت کہہ کہ جو کہیے تو گلہ ہوتا ہے	ye bhī mat kah ki jo kahiye to gila hotā hai
پر ہوں میں شکوے سے یوں راگ سے جیسے باجا	pur huuñ maiñ shikve se yuuñ raag se jaise baajā
اک ذرا چھیڑئیے پھر دیکھیے کیا ہوتا ہے	ik zarā chheḌiye phir dekhiye kyā hotā hai
گو سمجھتا نہیں پر حسن تلافی دیکھو	go samajhtā nahīñ par husn-e-talāfī dekho
شکوۂ جور سے سرگرم جفا ہوتا ہے	shikva-e-jaur se sargarm-e-jafā hotā hai
عشق کی راہ میں ہے چرخ مکوکب کی وہ چال	ishq kī raah meñ hai charḳh-e-makaukab kī vo chaal
سست رو جیسے کوئی آبلہ پا ہوتا ہے	sust-rau jaise koī ābla-pā hotā hai
کیوں نہ ٹھہریں ہدف ناوک بیداد کہ ہم	kyuuñ na Thahreñ hadaf-e-nāvak-e-bedād ki ham
آپ اٹھا لاتے ہیں گر تیر خطا ہوتا ہے	aap uThā laate haiñ gar tiir ḳhatā hotā hai
خوب تھا پہلے سے ہوتے جو ہم اپنے بد خواہ	ḳhuub thā pahle se hote jo ham apne bad-ḳhvāh
کہ بھلا چاہتے ہیں اور برا ہوتا ہے	ki bhalā chāhte haiñ aur burā hotā hai
نالہ جاتا تھا پرے عرش سے میرا اور اب	naala jaatā thā pare arsh se merā aur ab
لب تک آتا ہے جو ایسا ہی رسا ہوتا ہے	lab tak aatā hai jo aisā hī rasā hotā hai
خامہ میرا کہ وہ ہے باربد بزم سخن	ḳhāma merā ki vo hai bār-bud-e-bazm-e-suḳhan
شاہ کی مدح میں یوں نغمہ سرا ہوتا ہے	shaah kī mad.h meñ yuuñ naġhma-sarā hotā hai
اے شہنشاہ کواکب سپہ و مہر علم	ai shahanshāh-e-kavākib sipah-o-mehr-e-alam
تیرے اکرام کا حق کس سے ادا ہوتا ہے	tere ikrām kā haq kis se adā hotā hai
سات اقلیم کا حاصل جو فراہم کیجے	saat aqlīm kā hāsil jo farāham kiije
تو وہ لشکر کا ترے نعل بہا ہوتا ہے	to vo lashkar kā tire nāl-e-bahā hotā hai
ہر مہینے میں جو یہ بدر سے ہوتا ہے ہلال	har mahīne meñ jo ye badr se hotā hai hilāl
آستاں پر ترے مہ ناصیہ سا ہوتا ہے	āstāñ par tire mah nāsiya sā hotā hai
میں جو گستاخ ہوں آئین غزل خوانی میں	maiñ jo gustāḳh huuñ ā.īn-e-ġhazal-ḳhvānī meñ
یہ بھی تیرا ہی کرم ذوق فزا ہوتا ہے	ye bhī terā hī karam zauq-fazā hotā hai
رکھیو غالبؔ مجھے اس تلخ نوائی میں معاف	rakhiyo 'ġhālib' mujhe is talḳh-navā.ī meñ muaaf
آج کچھ درد مرے دل میں سوا ہوتا ہے	aaj kuchh dard mire dil meñ sivā hotā hai
شب خمار شوق ساقی رستخیز اندازہ تھا	shab ḳhumār-e-shauq-e-sāqī rustaḳhez-andāza thā
تامحیط بادہ صورت خانۂ خمیازہ تھا	tā-muhīt-e-bāda sūrat ḳhāna-e-ḳhamyāza thā
یک قدم وحشت سے درس دفتر امکاں کھلا	yak qadam vahshat se dars-e-daftar-e-imkāñ khulā
جادہ اجزائے دو عالم دشت کا شیرازہ تھا	jaada ajzā-e-do-ālam dasht kā shīrāza thā
مانع وحشت خرامی ہائے لیلیٰ کون ہے	māna-e-vahshat-ḳhirāmī-hā-e-lailā kaun hai
خانۂ مجنون صحراگرد بے دروازہ تھا	ḳhāna-e-majnūn-e-sahrā-gard be-darvāza thā
پوچھ مت رسوائی انداز استغنائے حسن	pūchh mat rusvā.i-e-andāz-e-istiġhnā-e-husn
دست مرہون حنا رخسار رہن غازہ تھا	dast marhūn-e-hinā ruḳhsār rahn-e-ġhāza thā
نالۂ دل نے دیے اوراق لخت دل بہ باد	nāla-e-dil ne diye aurāq-e-laḳht-e-dil ba-bād
یادگار نالہ اک دیوان بے شیرازہ تھا	yād-gār-e-nāla ik dīvān-e-be-shīrāza thā
ہوں چراغان ہوس جوں کاغذ آتش زدہ	huuñ charāġhān-e-havas juuñ kāġhaz-e-ātish-zada
داغ گرم کوشش ایجاد داغ تازہ تھا	daaġh garm-e-koshish-e-ījād-e-dāġh-e-tāza thā
بے نوائی تر صداۓ نغمۂ شہرت اسدؔ	be-navā.ī tar sadā-e-naġhma-e-shohrat 'asad'
بوریا یک نیستاں عالم بلند آوازہ تھا	boriyā yak nīstāñ-ālam buland āvāza thā
کسی کو دے کے دل کوئی نواسنج فغاں کیوں ہو	kisī ko de ke dil koī navā-sañj-e-fuġhāñ kyuuñ ho
نہ ہو جب دل ہی سینے میں تو پھر منہ میں زباں کیوں ہو	na ho jab dil hī siine meñ to phir muñh meñ zabāñ kyuuñ ho
وہ اپنی خو نہ چھوڑیں گے ہم اپنی وضع کیوں چھوڑیں	vo apnī ḳhū na chhoḌeñge ham apnī vaz.a kyuuñ chhoḌeñ
سبک سر بن کے کیا پوچھیں کہ ہم سے سرگراں کیوں ہو	subuk-sar ban ke kyā pūchheñ ki ham se sargirāñ kyuuñ ho
کیا غم خوار نے رسوا لگے آگ اس محبت کو	kiyā ġham-ḳhvār ne rusvā lage aag is mohabbat ko
نہ لاوے تاب جو غم کی وہ میرا رازداں کیوں ہو	na laave taab jo ġham kī vo merā rāz-dāñ kyuuñ ho
وفا کیسی کہاں کا عشق جب سر پھوڑنا ٹھہرا	vafā kaisī kahāñ kā ishq jab sar phoḌnā Thahrā
تو پھر اے سنگ دل تیرا ہی سنگ آستاں کیوں ہو	to phir ai sañg-dil terā hī sañg-e-āstāñ kyuuñ ho
قفس میں مجھ سے روداد چمن کہتے نہ ڈر ہمدم	qafas meñ mujh se rūdād-e-chaman kahte na Dar hamdam
گری ہے جس پہ کل بجلی وہ میرا آشیاں کیوں ہو	girī hai jis pe kal bijlī vo merā āshiyāñ kyuuñ ho
یہ کہہ سکتے ہو ہم دل میں نہیں ہیں پر یہ بتلاؤ	ye kah sakte ho ham dil meñ nahīñ haiñ par ye batlāo
کہ جب دل میں تمہیں تم ہو تو آنکھوں سے نہاں کیوں ہو	ki jab dil meñ tumhīñ tum ho to āñkhoñ se nihāñ kyuuñ ho
غلط ہے جذب دل کا شکوہ دیکھو جرم کس کا ہے	ġhalat hai jazb-e-dil kā shikva dekho jurm kis kā hai
نہ کھینچو گر تم اپنے کو کشاکش درمیاں کیوں ہو	na khīñcho gar tum apne ko kashākash darmiyāñ kyuuñ ho
یہ فتنہ آدمی کی خانہ ویرانی کو کیا کم ہے	ye fitna aadmī kī ḳhāna-vīrānī ko kyā kam hai
ہوئے تم دوست جس کے دشمن اس کا آسماں کیوں ہو	hue tum dost jis ke dushman us kā āsmāñ kyuuñ ho
یہی ہے آزمانا تو ستانا کس کو کہتے ہیں	yahī hai āzmānā to satānā kis ko kahte haiñ
عدو کے ہو لیے جب تم تو میرا امتحاں کیوں ہو	adū ke ho liye jab tum to merā imtihāñ kyuuñ ho
کہا تم نے کہ کیوں ہو غیر کے ملنے میں رسوائی	kahā tum ne ki kyuuñ ho ġhair ke milne meñ rusvā.ī
بجا کہتے ہو سچ کہتے ہو پھر کہیو کہ ہاں کیوں ہو	bajā kahte ho sach kahte ho phir kahiyo ki haañ kyuuñ ho
نکالا چاہتا ہے کام کیا طعنوں سے تو غالبؔ	nikālā chāhtā hai kaam kyā ta.anoñ se tū 'ġhālib'
ترے بے مہر کہنے سے وہ تجھ پر مہرباں کیوں ہو	tire be-mehr kahne se vo tujh par mehrbāñ kyuuñ ho
مژدہ اے ذوق اسیری کہ نظر آتا ہے	muzhda ai zauq-e-asīrī ki nazar aatā hai
دام خالی قفس مرغ گرفتار کے پاس	dām-e-ḳhālī qafas-e-murġh-e-giraftār ke paas
جگر تشنۂ آزار تسلی نہ ہوا	jigar-e-tishna-e-āzār tasallī na huā
جوئے خوں ہم نے بہائی بن ہر خار کے پاس	jū-e-ḳhūñ ham ne bahā.ī bun-e-har ḳhaar ke paas
مند گئیں کھولتے ہی کھولتے آنکھیں ہے ہے	muñd ga.iiñ kholte hī kholte āñkheñ hai hai
خوب وقت آئے تم اس عاشق بیمار کے پاس	ḳhuub vaqt aa.e tum is āshiq-e-bīmār ke paas
میں بھی رک رک کے نہ مرتا جو زباں کے بدلے	maiñ bhī ruk ruk ke na martā jo zabāñ ke badle
دشنہ اک تیز سا ہوتا مرے غم خوار کے پاس	dashna ik tez sā hotā mire ġham-ḳhvār ke paas
دہن شیر میں جا بیٹھے لیکن اے دل	dahan-e-sher meñ jā baiThe lekin ai dil
نہ کھڑے ہو جیے خوبان دل آزار کے پاس	na khaḌe ho jiye ḳhūbān-e-dil-āzār ke paas
دیکھ کر تجھ کو چمن بسکہ نمو کرتا ہے	dekh kar tujh ko chaman bas-ki numū kartā hai
خود بہ خود پہنچے ہے گل گوشۂ دستار کے پاس	ḳhud-ba-ḳhud pahuñche hai gul gosha-e-dastār ke paas
مر گیا پھوڑ کے سر غالبؔ وحشی ہے ہے	mar gayā phoḌ ke sar 'ġhālib'-e-vahshī hai hai
بیٹھنا اس کا وہ آ کر تری دیوار کے پاس	baiThnā us kā vo aa kar tirī dīvār ke paas
حسن غمزے کی کشاکش سے چھٹا میرے بعد	husn ġhamze kī kashākash se chhuTā mere ba.ad
بارے آرام سے ہیں اہل جفا میرے بعد	baare ārām se haiñ ahl-e-jafā mere ba.ad
منصب شیفتگی کے کوئی قابل نہ رہا	mansab-e-sheftagī ke koī qābil na rahā
ہوئی معزولی انداز و ادا میرے بعد	huī māzūli-e-andāz-o-adā mere ba.ad
شمع بجھتی ہے تو اس میں سے دھواں اٹھتا ہے	sham.a bujhtī hai to us meñ se dhuāñ uThtā hai
شعلۂ عشق سیہ پوش ہوا میرے بعد	sho.ala-e-ishq siyah-posh huā mere ba.ad
خوں ہے دل خاک میں احوال بتاں پر یعنی	ḳhuuñ hai dil ḳhaak meñ ahvāl-e-butāñ par ya.anī
ان کے ناخن ہوئے محتاج حنا میرے بعد	un ke nāḳhun hue mohatāj-e-hinā mere ba.ad
در خور عرض نہیں جوہر بیداد کو جا	dar-ḳhur-e-arz nahīñ jauhar-e-bedād ko jā
نگہ ناز ہے سرمے سے خفا میرے بعد	nigah-e-nāz hai surme se ḳhafā mere ba.ad
ہے جنوں اہل جنوں کے لیے آغوش وداع	hai junūñ ahl-e-junūñ ke liye āġhosh-e-vidā.a
چاک ہوتا ہے گریباں سے جدا میرے بعد	chaak hotā hai garebāñ se judā mere ba.ad
کون ہوتا ہے حریف مے مرد افگن عشق	kaun hotā hai harīf-e-mai-e-mard-afgan-e-ishq
ہے مکرر لب ساقی پہ صلا میرے بعد	hai mukarrar lab-e-sāqī pe salā mere ba.ad
غم سے مرتا ہوں کہ اتنا نہیں دنیا میں کوئی	ġham se martā huuñ ki itnā nahīñ duniyā meñ koī
کہ کرے تعزیت مہر و وفا میرے بعد	ki kare tāzīyat-e-mehr-o-vafā mere ba.ad
آئے ہے بیکسی عشق پہ رونا غالبؔ	aa.e hai bekasī-e-ishq pe ronā 'ġhālib'
کس کے گھر جائے گا سیلاب بلا میرے بعد	kis ke ghar jā.egā sailāb-e-balā mere ba.ad
تھی نگہ میری نہاں خانۂ دل کی نقاب	thī nigah merī nihāñ-ḳhāna-e-dil kī naqqāb
بے خطر جیتے ہیں ارباب ریا میرے بعد	be-ḳhatar jiite haiñ arbāb-e-riyā mere ba.ad
تھا میں گلدستۂ احباب کی بندش کی گیاہ	thā maiñ guldasta-e-ahbāb kī bandish kī giyāh
متفرق ہوئے میرے رفقا میرے بعد	mutafarriq hue mere rufaqā mere ba.ad
کبھی نیکی بھی اس کے جی میں گر آ جائے ہے مجھ سے	kabhī nekī bhī us ke jī meñ gar aa jaa.e hai mujh se
جفائیں کر کے اپنی یاد شرما جائے ہے مجھ سے	jafā.eñ kar ke apnī yaad sharmā jaa.e hai mujh se
خدایا جذبۂ دل کی مگر تاثیر الٹی ہے	ḳhudāyā jazba-e-dil kī magar tāsīr ulTī hai
کہ جتنا کھینچتا ہوں اور کھنچتا جائے ہے مجھ سے	ki jitnā khīñchtā huuñ aur khiñchtā jaa.e hai mujh se
وہ بد خو اور میری داستان عشق طولانی	vo bad-ḳhū aur merī dāstān-e-ishq tūlānī
عبارت مختصر قاصد بھی گھبرا جائے ہے مجھ سے	ibārat muḳhtasar qāsid bhī ghabrā jaa.e hai mujh se
ادھر وہ بد گمانی ہے ادھر یہ ناتوانی ہے	udhar vo bad-gumānī hai idhar ye nā-tavānī hai
نہ پوچھا جائے ہے اس سے نہ بولا جائے ہے مجھ سے	na pūchhā jaa.e hai us se na bolā jaa.e hai mujh se
سنبھلنے دے مجھے اے نا امیدی کیا قیامت ہے	sambhalne de mujhe ai nā-ummīdī kyā qayāmat hai
کہ دامان خیال یار چھوٹا جائے ہے مجھ سے	ki dāmān-e-ḳhayāl-e-yār chhūTā jaa.e hai mujh se
تکلف بر طرف نظارگی میں بھی سہی لیکن	takalluf bartaraf nazzārgī meñ bhī sahī lekin
وہ دیکھا جائے کب یہ ظلم دیکھا جائے ہے مجھ سے	vo dekhā jaa.e kab ye zulm dekhā jaa.e hai mujh se
ہوئے ہیں پاؤں ہی پہلے نبرد عشق میں زخمی	hue haiñ paañv hī pahle nabard-e-ishq meñ zaḳhmī
نہ بھاگا جائے ہے مجھ سے نہ ٹھہرا جائے ہے مجھ سے	na bhāgā jaa.e hai mujh se na Thahrā jaa.e hai mujh se
قیامت ہے کہ ہووے مدعی کا ہم سفر غالبؔ	qayāmat hai ki hove mudda.ī kā ham-safar 'ġhālib'
وہ کافر جو خدا کو بھی نہ سونپا جائے ہے مجھ سے	vo kāfir jo ḳhudā ko bhī na sauñpā jaa.e hai mujh se
وارستہ اس سے ہیں کہ محبت ہی کیوں نہ ہو	vārasta us se haiñ ki mohabbat hī kyuuñ na ho
کیجے ہمارے ساتھ عداوت ہی کیوں نہ ہو	kiije hamāre saath adāvat hī kyuuñ na ho
چھوڑا نہ مجھ میں ضعف نے رنگ اختلاط کا	chhoḌā na mujh meñ zo.af ne rañg iḳhtilāt kā
ہے دل پہ بار نقش محبت ہی کیوں نہ ہو	hai dil pe baar naqsh-e-mohabbat hī kyuuñ na ho
ہے مجھ کو تجھ سے تذکرۂ غیر کا گلہ	hai mujh ko tujh se tazkira-e-ġhair kā gila
ہر چند بر سبیل شکایت ہی کیوں نہ ہو	har-chand bar-sabīl-e-shikāyat hī kyuuñ na ho
پیدا ہوئی ہے کہتے ہیں ہر درد کی دوا	paidā huī hai kahte haiñ har dard kī davā
یوں ہو تو چارۂ غم الفت ہی کیوں نہ ہو	yuuñ ho to chāra-e-ġham-e-ulfat hī kyuuñ na ho
ڈالا نہ بے کسی نے کسی سے معاملہ	Daalā na be-kasī ne kisī se muāmla
اپنے سے کھینچتا ہوں خجالت ہی کیوں نہ ہو	apne se khīñchtā huuñ ḳhajālat hī kyuuñ na ho
ہے آدمی بجائے خود اک محشر خیال	hai aadmī bajā.e ḳhud ik mahshar-e-ḳhayāl
ہم انجمن سمجھتے ہیں خلوت ہی کیوں نہ ہو	ham anjuman samajhte haiñ ḳhalvat hī kyuuñ na ho
ہنگامۂ زبونی ہمت ہے انفعال	hañgāma-e-zabūni-e-himmat hai infi.āl
حاصل نہ کیجے دہر سے عبرت ہی کیوں نہ ہو	hāsil na kiije dahr se ibrat hī kyuuñ na ho
وارستگی بہانۂ بیگانگی نہیں	vārastagī bahāna-e-begāngī nahīñ
اپنے سے کر نہ غیر سے وحشت ہی کیوں نہ ہو	apne se kar na ġhair se vahshat hī kyuuñ na ho
مٹتا ہے فوت فرصت ہستی کا غم کوئی	miTtā hai faut-e-fursat-e-hastī kā ġham koī
عمر عزیز صرف عبادت ہی کیوں نہ ہو	umr-e-azīz sarf-e-ibādat hī kyuuñ na ho
اس فتنہ خو کے در سے اب اٹھتے نہیں اسدؔ	us fitna-ḳhū ke dar se ab uThte nahīñ 'asad'
اس میں ہمارے سر پہ قیامت ہی کیوں نہ ہو	us meñ hamāre sar pe qayāmat hī kyuuñ na ho
یہ ہم جو ہجر میں دیوار و در کو دیکھتے ہیں	ye ham jo hijr meñ dīvār-o-dar ko dekhte haiñ
کبھی صبا کو کبھی نامہ بر کو دیکھتے ہیں	kabhī sabā ko kabhī nāma-bar ko dekhte haiñ
وہ آئے گھر میں ہمارے خدا کی قدرت ہے	vo aa.e ghar meñ hamāre ḳhudā kī qudrat hai
کبھی ہم ان کو کبھی اپنے گھر کو دیکھتے ہیں	kabhī ham un ko kabhī apne ghar ko dekhte haiñ
نظر لگے نہ کہیں اس کے دست و بازو کو	nazar lage na kahīñ us ke dast-o-bāzū ko
یہ لوگ کیوں مرے زخم جگر کو دیکھتے ہیں	ye log kyuuñ mire zaḳhm-e-jigar ko dekhte haiñ
ترے جواہر طرف کلہ کو کیا دیکھیں	tire javāhīr-e-turf-e-kulah ko kyā dekheñ
ہم اوج طالع لعل و گہر کو دیکھتے ہیں	ham auj-e-tāla-e-lāl-o-gohar ko dekhte haiñ
دل لگا کر لگ گیا ان کو بھی تنہا بیٹھنا	dil lagā kar lag gayā un ko bhī tanhā baiThnā
بارے اپنی بیکسی کی ہم نے پائی داد یاں	baare apnī bekasī kī ham ne paa.ī daad yaañ
ہیں زوال آمادہ اجزا آفرینش کے تمام	haiñ zavāl-āmāda ajzā āfrīnash ke tamām
مہر گردوں ہے چراغ رہ گزار باد یاں	mahr-e-gardūñ hai charāġh-e-rahguzār-e-bād yaañ
ہے ترحم آفریں آرائش بیداد یاں	hai tarahhum-āfrīñ ārā.ish-e-be-dād yaañ
اشک چشم دام ہے ہر دانۂ صیاد یاں	ashk-e-chashm-e-dām hai har dāna-e-sayyād yaañ
ہے گداز موم انداز چکیدن ہائے خوں	hai gudāz-e-mom andāz-e-chakīdan-hā-e-ḳhūñ
نیش زنبور اصل ہے نشتر فصاد یاں	nīsh-e-zambūr-e-asal hai nashtar-e-fassād yaañ
نا گوارا ہے ہمیں احسان صاحب دولتاں	nā-gavārā hai hameñ ehsān-e-sāhab-daulatāñ
ہے زر گل بھی نظر میں جوہر فولاد یاں	hai zar-e-gul bhī nazar meñ jauhar-e-faulād yaañ
جنبش دل سے ہوئے ہیں عقدہ ہائے کار وا	jumbish-e-dil se hue haiñ uqda-hā-e-kār vā
کمتریں مزدور سنگیں دست ہے فرہاد یاں	kam-tarīñ mazdūr-e-sañgīñ-dast hai farhād yaañ
قطرہ ہائے خون بسمل زیب داماں ہیں اسدؔ	qatra-hā-e-ḳhūn-e-bismil zeb-e-dāmāñ haiñ 'asad'
ہے تماشہ کردنی گل چینیٔ جلاد یاں	hai tamāsha kardanī gul-chīnī-e-jallād yaañ
رخ نگار سے ہے سوز جاودانی شمع	ruḳh-e-nigār se hai soz-e-jāvidānī-e-sham.a
ہوئی ہے آتش گل آب زندگانی شمع	huī hai ātish-e-gul āb-e-zindagānī-e-sham.a
زبان اہل زباں میں ہے مرگ خاموشی	zabān-e-ahl-e-zabāñ meñ hai marg-e-ḳhāmoshī
یہ بات بزم میں روشن ہوئی زبانی شمع	ye baat bazm meñ raushan huī zabānī-e-sham.a
کرے ہے صرف بہ ایماۓ شعلہ قصہ تمام	kare hai sarf ba-īmā-e-sho.ala qissa tamām
بہ طرز اہل فنا ہے فسانہ خوانی شمع	ba-tarz-e-ahl-e-fanā hai fasāna-ḳhvānī-e-sham.a
غم اس کو حسرت پروانہ کا ہے اے شعلے	ġham us ko hasrat-e-parvāna kā hai ai sho.ale
ترے لرزنے سے ظاہر ہے نا توانی شمع	tire larazne se zāhir hai nā-tavānī-e-sham.a
ترے خیال سے روح اہتزاز کرتی ہے	tire ḳhayāl se ruuh ehtizāz kartī hai
نشاط داغ غم عشق کی بہار نہ پوچھ	nashāt-e-dāġh-e-ġham-e-ishq kī bahār na pūchh
شگفتگی ہے شہید گل خزانی شمع	shaguftagī hai shahīd-e-gul-e-ḳhizānī-e-sham.a
جلے ہے دیکھ کے بالین یار پر مجھ کو	jale hai dekh ke bālīn-e-yār par mujh ko
نہ کیوں ہو دل پہ مرے داغ بد گمانی شمع	na kyuuñ ho dil pe mire dāġh-e-bad-gumānī-e-sham.a
ہم رشک کو اپنے بھی گوارا نہیں کرتے	ham rashk ko apne bhī gavārā nahīñ karte
مرتے ہیں ولے ان کی تمنا نہیں کرتے	marte haiñ vale un kī tamannā nahīñ karte
در پردہ انہیں غیر سے ہے ربط نہانی	dar-parda unheñ ġhair se hai rabt-e-nihānī
ظاہر کا یہ پردہ ہے کہ پردا نہیں کرتے	zāhir kā ye parda hai ki parda nahīñ karte
یہ باعث نومیدی ارباب ہوس ہے	ye bā.is-e-naumīdi-e-arbāb-e-havas hai
غالبؔ کو برا کہتے ہیں اچھا نہیں کرتے	'ġhālib' ko burā kahte haiñ achchhā nahīñ karte
بساط عجز میں تھا ایک دل یک قطرہ خوں وہ بھی	bisāt-e-ijz meñ thā ek dil yak qatra ḳhuuñ vo bhī
سو رہتا ہے بہ انداز چکیدن سرنگوں وہ بھی	so rahtā hai ba-andāz-e-chakīdan sar-nigūñ vo bhī
رہے اس شوخ سے آزردہ ہم چندے تکلف سے	rahe us shoḳh se āzurda ham chande takalluf se
تکلف بر طرف تھا ایک انداز جنوں وہ بھی	takalluf bartaraf thā ek andāz-e-junūñ vo bhī
خیال مرگ کب تسکیں دل آزردہ کو بخشے	ḳhayāl-e-marg kab taskīñ dil-e-āzurda ko baḳhshe
مرے دام تمنا میں ہے اک صید زبوں وہ بھی	mire dām-e-tamannā meñ hai ik said-e-zabūñ vo bhī
نہ کرتا کاش نالہ مجھ کو کیا معلوم تھا ہمدم	na kartā kaash naala mujh ko kyā mālūm thā hamdam
کہ ہوگا باعث افزائش درد دروں وہ بھی	ki hogā bā.is-e-afzā.ish-e-dard-e-darūñ vo bhī
نہ اتنا برش تیغ جفا پر ناز فرماؤ	na itnā burrish-e-teġh-e-jafā par naaz farmāo
مرے دریائے بے تابی میں ہے اک موج خوں وہ بھی	mire dariyā-e-be-tābī meñ hai ik mauj-e-ḳhūñ vo bhī
مئے عشرت کی خواہش ساقی گردوں سے کیا کیجے	mai-e-ishrat kī ḳhvāhish sāqi-e-gardūñ se kyā kiije
لیے بیٹھا ہے اک دو چار جام واژ گوں وہ بھی	liye baiThā hai ik do chaar jām-e-vāzh-gūñ vo bhī
مرے دل میں ہے غالبؔ شوق وصل و شکوۂ ہجراں	mire dil meñ hai 'ġhālib' shauq-e-vasl o shikva-e-hijrāñ
خدا وہ دن کرے جو اس سے میں یہ بھی کہوں وہ بھی	ḳhudā vo din kare jo us se maiñ ye bhī kahūñ vo bhī
مجھے معلوم ہے جو تو نے میرے حق میں سوچا ہے	mujhe ma.alūm hai jo tū ne mere haq meñ sochā hai
کہیں ہو جائے جلد اے گردش گردون دوں وہ بھی	kahīñ ho jaa.e jald ai gardish-e-gardūn-e-dūñ vo bhī
نظر راحت پہ میری کر نہ وعدہ شب کے آنے کا	nazar rāhat pe merī kar na va.ada shab ke aane kā
کہ میری خواب بندی کے لیے ہوگا فسوں وہ بھی	ki merī ḳhvāb-bandī ke liye hogā fusūñ vo bhī
حضور شاہ میں اہل سخن کی آزمائش ہے	huzūr-e-shāh meñ ahl-e-suḳhan kī āzmā.ish hai
چمن میں خوش نوایان چمن کی آزمائش ہے	chaman meñ ḳhush-navāyan-e-chaman kī āzmā.ish hai
قد و گیسو میں قیس و کوہ کن کی آزمائش ہے	qad o gesū meñ qais o kohkan kī āzmā.ish hai
جہاں ہم ہیں وہاں دار و رسن کی آزمائش ہے	jahāñ ham haiñ vahāñ dār-o-rasan kī āzmā.ish hai
کریں گے کوہ کن کے حوصلے کا امتحان آخر	kareñge kohkan ke hausle kā imtihān āḳhir
ابھی اس خستہ کے نیروے تن کی آزمائش ہے	abhī us ḳhasta ke nerve tan kī āzmā.ish hai
نسیم مصر کو کیا پیر کنعاں کی ہوا خواہی	nasīm-e-misr ko kyā pīr-e-kan.āñ kī havā-ḳhvāhī
اسے یوسف کی بوئے پیرہن کی آزمائش ہے	use yūsuf kī bū-e-pairahan kī āzmā.ish hai
وہ آیا بزم میں دیکھو نہ کہیو پھر کہ غافل تھے	vo aayā bazm meñ dekho na kahiyo phir ki ġhāfil the
شکیب و صبر اہل انجمن کی آزمائش ہے	shakeb-o-sabr-e-ahl-e-anjuman kī āzmā.ish hai
رہے دل ہی میں تیر اچھا جگر کے پار ہو بہتر	rahe dil hī meñ tiir achchhā jigar ke paar ho behtar
غرض شست بت ناوک فگن کی آزمائش ہے	ġharaz shust-e-but-e-nāvak-fagan kī āzmā.ish hai
نہیں کچھ سبحہ و زنار کے پھندے میں گیرائی	nahīñ kuchh sub.ha-o-zunnār ke phande meñ gīrā.ī
وفاداری میں شیخ و برہمن کی آزمائش ہے	vafādārī meñ shaiḳh o barhaman kī āzmā.ish hai
پڑا رہ اے دل وابستہ بیتابی سے کیا حاصل	paḌā rah ai dil-e-vābasta betābī se kyā hāsil
مگر پھر تاب زلف پرشکن کی آزمائش ہے	magar phir tāb-e-zulf-e-pur-shikan kī āzmā.ish hai
رگ و پے میں جب اترے زہر غم تب دیکھیے کیا ہو	rag-o-pai meñ jab utre zahr-e-ġham tab dekhiye kyā ho
ابھی تو تلخیٔ کام و دہن کی آزمائش ہے	abhī to talḳhī-e-kām-o-dahan kī āzmā.ish hai
وہ آویں گے مرے گھر وعدہ کیسا دیکھنا غالبؔ	vo āveñge mire ghar va.ada kaisā dekhnā 'ġhālib'
نئے فتنوں میں اب چرخ کہن کی آزمائش ہے	na.e fitnoñ meñ ab charḳh-e-kuhan kī āzmā.ish hai
آ کہ مری جان کو قرار نہیں ہے	aa ki mirī jaan ko qarār nahīñ hai
طاقت بیداد انتظار نہیں ہے	tāqat-e-bedād-e-intizār nahīñ hai
دیتے ہیں جنت حیات دہر کے بدلے	dete haiñ jannat hayāt-e-dahr ke badle
نشہ بہ اندازۂ خمار نہیں ہے	nashsha ba-andāza-e-ḳhumār nahīñ hai
گریہ نکالے ہے تیری بزم سے مجھ کو	girya nikāle hai terī bazm se mujh ko
ہائے کہ رونے پہ اختیار نہیں ہے	haa.e ki rone pe iḳhtiyār nahīñ hai
ہم سے عبث ہے گمان رنجش خاطر	ham se abas hai gumān-e-ranjish-e-ḳhātir
خاک میں عشاق کی غبار نہیں ہے	ḳhaak meñ ushshāq kī ġhubār nahīñ hai
دل سے اٹھا لطف جلوہ ہائے معانی	dil se uThā lutf-e-jalva-hā-e-ma.ānī
غیر گل آئینۂ بہار نہیں ہے	ġhair-e-gul ā.īna-e-bahār nahīñ hai
قتل کا میرے کیا ہے عہد تو بارے	qatl kā mere kiyā hai ahd to baare
وائے اگر عہد استوار نہیں ہے	vaa.e agar ahd ustuvār nahīñ hai
تو نے قسم مے کشی کی کھائی ہے غالبؔ	tū ne qasam mai-kashī kī khaa.ī hai 'ġhālib'
تیری قسم کا کچھ اعتبار نہیں ہے	terī qasam kā kuchh e'tibār nahīñ hai
باغ پا کر خفقانی یہ ڈراتا ہے مجھے	baaġh pā kar ḳhafaqānī ye Darātā hai mujhe
سایۂ شاخ گل افعی نظر آتا ہے مجھے	sāya-e-shāḳh-e-gul af.ī nazar aatā hai mujhe
جوہر تیغ بہ سر چشمۂ دیگر معلوم	jauhar-e-teġh ba-sar-chashma-e-dīgar mālūm
ہوں میں وہ سبزہ کہ زہراب اگاتا ہے مجھے	huuñ maiñ vo sabza ki zahrāb ugātā hai mujhe
مدعا محو تماشائے شکست دل ہے	mudda.ā mahv-e-tamāshā-e-shikast-e-dil hai
آئنہ خانہ میں کوئی لیے جاتا ہے مجھے	ā.ina-ḳhāna meñ koī liye jaatā hai mujhe
نالہ سرمایۂ یک عالم و عالم کف خاک	naala sarmāya-e-yak-ālam o aalam kaf-e-ḳhāk
آسماں بیضۂ قمری نظر آتا ہے مجھے	āsmāñ baiza-e-quamrī nazar aatā hai mujhe
زندگی میں تو وہ محفل سے اٹھا دیتے تھے	zindagī meñ to vo mahfil se uThā dete the
دیکھوں اب مر گئے پر کون اٹھاتا ہے مجھے	dekhūñ ab mar ga.e par kaun uThātā hai mujhe
باغ تجھ بن گل نرگس سے ڈراتا ہے مجھے	baaġh tujh bin gul-e-nargis se Darātā hai mujhe
چاہوں گر سیر چمن آنکھ دکھاتا ہے مجھے	chāhūñ gar sair-e-chaman aañkh dikhātā hai mujhe
شور تمثال ہے کس رشک چمن کا یا رب	shor-e-timsāl hai kis rashk-e-chaman kā yā rab
آئنہ بیضۂ بلبل نظر آتا ہے مجھے	aa.ina baiza-e-bulbul nazar aatā hai mujhe
حیرت آئنہ انجام جنوں ہوں جیوں شمع	hairat-e-ā.ina anjām-e-junūñ huuñ jyuuñ sham.a
کس قدر داغ جگر شعلہ اٹھاتا ہے مجھے	kis qadar dāġh-e-jigar shola uThātā hai mujhe
میں ہوں اور حیرت جاوید مگر ذوق خیال	maiñ huuñ aur hairat-e-jāved magar zauq-e-ḳhayāl
بہ فسون نگۂ ناز ستاتا ہے مجھے	ba-fusūn-e-nigah-e-nāz satātā hai mujhe
حیرت فکر سخن ساز سلامت ہے اسدؔ	hairat-e-fikr-e-suḳhan sāz-e-salāmat hai 'asad'
دل پس زانوئے آئینہ بٹھاتا ہے مجھے	dil pas-e-zānū-e-ā.īna biThātā hai mujhe
سراپا رہن عشق و نا گزیر الفت ہستی	sarāpā rehn-e-ishq-o-nā-guzīr-e-ulfat-e-hastī
عبادت برق کی کرتا ہوں اور افسوس حاصل کا	ibādat barq kī kartā huuñ aur afsos hāsil kā
بقدر ظرف ہے ساقی خمار تشنہ کامی بھی	ba-qadr-e-zarf hai saaqī ḳhumār-e-tishna-kāmī bhī
جو تو دریاۓ مے ہے تو میں خمیازہ ہوں ساحل کا	jo tū dariyā-e-mai hai to maiñ ḳhamyāza huuñ sāhil kā
ز بس خوں گشتۂ رشک وفا تھا وہم بسمل کا	zi-bas ḳhūñ-gashta-e-rashk-e-vafā thā vahm bismil kā
چرایا زخم ہائے دل نے پانی تیغ قاتل کا	churāyā zaḳhm-hā-e-dil ne paanī teġh-e-qātil kā
نگاۂ چشم حاسد وام لے اے ذوق خود بینی	nigāh-e-chashm-e-hāsid vaam le ai zauq-e-ḳhud-bīnī
تماشائی ہوں وحدت خانۂ آئینۂ دل کا	tamāshā.ī huuñ vahdat-ḳhāna-e-ā.īna-e-dil kā
شرر فرصت نگہ سامان یک عالم چراغاں ہے	sharar-fursat nigah sāmān-e-yak-ālam charāġhāñ hai
بہ قدر رنگ یاں گردش میں ہے پیمانہ محفل کا	ba-qadr-e-rañg yaañ gardish meñ hai paimāna mahfil kā
سراسر تاختن کو شش جہت یک عرصہ جولاں تھا	sarāsar tāḳhtan ko shash-jihat yak-arsa jaulāñ thā
ہوا واماندگی سے رہ رواں کی فرق منزل کا	huā vāmāñdgī se rah-ravāñ kī farq manzil kā
مجھے راہ سخن میں خوف گم راہی نہیں غالب	mujhe rāh-e-suḳhan meñ ḳhauf-e-gum-rāhī nahīñ ġhālib
عصاۓ خضر صحراۓ سخن ہے خامہ بے دل کا	asā-e-ḳhizr-e-sahrā-e-suḳhan hai ḳhāma be-dil kā
جس جا نسیم شانہ کش زلف یار ہے	jis jā nasīm shānā-kash-e-zulf-e-yār hai
نافہ دماغ آہوئے دشت تتار ہے	naafā dimāġh-e-āhu-e-dasht-e-tatār hai
کس کا سراغ جلوہ ہے حیرت کو اے خدا	kis kā surāġh jalva hai hairat ko ai ḳhudā
آئینہ فرش شش جہت انتظار ہے	ā.īna farsh-e-shash-jahat-e-intizār hai
ہے ذرہ ذرہ تنگئ جا سے غبار شوق	hai zarra zarra tañgi-e-jā se ġhubār-e-shauq
گر دام یہ ہے وسعت صحرا شکار ہے	gar daam ye hai vus.at-e-sahrā shikār hai
دل مدعی و دیدہ بنا مدعا علیہ	dil mudda.ī o diida banā mudda.ā-alaih
نظارہ کا مقدمہ پھر رو بکار ہے	nazzāre kā muqaddama phir rū-ba-kār hai
چھڑکے ہے شبنم آئینۂ برگ گل پر آب	chhiḌke hai shabnam ā.īna-e-barg-e-gul par aab
اے عندلیب وقت وداع بہار ہے	ai andalīb vaqt-e-vadā-e-bahār hai
پچ آ پڑی ہے وعدۂ دلدار کی مجھے	pach aa paḌī hai vāda-e-dil-dār kī mujhe
وہ آئے یا نہ آئے پہ یاں انتظار ہے	vo aa.e yā na aa.e pe yaañ intizār hai
بے پردہ سوئے وادی مجنوں گزر نہ کر	be-parda sū-e-vādi-e-majnūñ guzar na kar
ہر ذرہ کے نقاب میں دل بیقرار ہے	har zarra ke naqāb meñ dil be-qarār hai
اے عندلیب یک کف خس بہر آشیاں	ai andalīb yak kaf-e-ḳhas bahr-e-āshyāñ
طوفان آمد آمد فصل بہار ہے	tūfān-e-āmad āmad-e-fasl-e-bahār hai
دل مت گنوا خبر نہ سہی سیر ہی سہی	dil mat gañvā ḳhabar na sahī sair hī sahī
اے بے دماغ آئینہ تمثال دار ہے	ai be-dimāġh ā.īna timsāl-dār hai
غفلت کفیل عمر و اسدؔ ضامن نشاط	ġhaflat kafīl-e-umr o 'asad' zāmin-e-nashāt
اے مرگ ناگہاں تجھے کیا انتظار ہے	ai marg-e-nā-gahāñ tujhe kyā intizār hai
جب تک دہان زخم نہ پیدا کرے کوئی	jab tak dahān-e-zaḳhm na paidā kare koī
مشکل کہ تجھ سے راہ سخن وا کرے کوئی	mushkil ki tujh se rāh-e-suḳhan vā kare koī
عالم غبار وحشت مجنوں ہے سر بہ سر	aalam ġhubār-e-vahshat-e-majnūñ hai sar-ba-sar
کب تک خیال طرۂ لیلا کرے کوئی	kab tak ḳhayāl-e-turra-e-lailā kare koī
افسردگی نہیں طرب انشائے التفات	afsurdagī nahīñ tarab-inshā-e-iltifāt
ہاں درد بن کے دل میں مگر جا کرے کوئی	haañ dard ban ke dil meñ magar jā kare koī
رونے سے اے ندیم ملامت نہ کر مجھے	rone se ai nadīm malāmat na kar mujhe
آخر کبھی تو عقدۂ دل وا کرے کوئی	āḳhir kabhī to uqda-e-dil vā kare koī
چاک جگر سے جب رہ پرسش نہ وا ہوئی	chāk-e-jigar se jab rah-e-pursish na vā huī
کیا فائدہ کہ جیب کو رسوا کرے کوئی	kyā fā.eda ki jaib ko rusvā kare koī
لخت جگر سے ہے رگ ہر خار شاخ گل	laḳht-e-jigar se hai rag-e-har-ḳhār shāḳh-e-gul
تا چند باغبانی صحرا کرے کوئی	tā chand bāġh-bāni-e-sahrā kare koī
ناکامی نگاہ ہے برق نظارہ سوز	nākāmi-e-nigāh hai barq-e-nazārā-soz
تو وہ نہیں کہ تجھ کو تماشا کرے کوئی	tū vo nahīñ ki tujh ko tamāshā kare koī
ہر سنگ و خشت ہے صدف گوہر شکست	har sañg o ḳhisht hai sadaf-e-gauhar-e-shikast
نقصاں نہیں جنوں سے جو سودا کرے کوئی	nuqsāñ nahīñ junūñ se jo saudā kare koī
سر بر ہوئی نہ وعدۂ صبر آزما سے عمر	sar bar huī na vāda-e-sabr-āzmā se umr
فرصت کہاں کہ تیری تمنا کرے کوئی	fursat kahāñ ki terī tamannā kare koī
ہے وحشت طبیعت ایجاد یاس خیز	hai vahshat-e-tabī.at-e-ījād yās-ḳhez
یہ درد وہ نہیں کہ نہ پیدا کرے کوئی	ye dard vo nahīñ ki na paidā kare koī
بیکاری جنوں کو ہے سر پیٹنے کا شغل	bekāri-e-junūñ ko hai sar pīTne kā shuġhl
جب ہاتھ ٹوٹ جائیں تو پھر کیا کرے کوئی	jab haath TuuT jaa.eñ to phir kyā kare koī
حسن فروغ شمع سخن دور ہے اسدؔ	husn-e-faroġh-e-shamma-e-suḳhan duur hai 'asad'
پہلے دل گداختہ پیدا کرے کوئی	pahle Dil-e-gudāḳhta paidā kare koī
وحشت کہاں کہ بے خودی انشا کرے کوئی	vahshat kahāñ ki be-ḳhudī inshā kare koī
ہستی کو لفظ معنی عنقا کرے کوئی	hastī ko lafz-e-m.ani-e-anqā kare koī
جو کچھ ہے محو شوخی ابروئے یار ہے	jo kuchh hai mahv-e-shoḳhi-e-abrū-e-yār hai
آنکھوں کو رکھ کے طاق پہ دیکھا کرے کوئی	āñkhoñ ko rakh ke taaq pe dekhā kare koī
عرض سرشک پر ہے فضاۓ زمانہ تنگ	arz-e-sarishk par hai fazā-e-zamāna tañg
صحرا کہاں کہ دعوت دریا کرے کوئی	sahrā kahāñ ki dāvat-e-dariyā kare koī
وہ شوخ اپنے حسن پہ مغرور ہے اسدؔ	vo shoḳh apne husn pe maġhrūr hai 'asad'
دکھلا کے اس کو آئنہ توڑا کرے کوئی	dikhlā ke us ko aa.ina toḌā kare koī
نشہ ‌ہا شاداب رنگ و ساز ‌ہا مست طرب	nashsha-hā shādāb-e-rañg o sāz-hā mast-e-tarab
شیشۂ مے سرو سبز جوئبار نغمہ ہے	shīsha-e-mai sarv-e-sabz-e-jū-e-bār-e-naġhma hai
ہم نشیں مت کہہ کہ برہم کر نہ بزم عیش دوست	ham-nashīñ mat kah ki barham kar na bazm-e-aish-e-dost
واں تو میرے نالے کو بھی اعتبار نغمہ ہے	vaañ to mere naale ko bhī e'tibār-e-naġhma hai
روندی ہوئی ہے کوکبۂ شہریار کی	roñdī huī hai kaukaba-e-shahryār kī
اترائے کیوں نہ خاک سر رہ گزار کی	itrā.e kyuuñ na ḳhaak sar-e-rahguzār kī
جب اس کے دیکھنے کے لیے آئیں بادشاہ	jab us ke dekhne ke liye aa.eñ bādshāh
لوگوں میں کیوں نمود نہ ہو لالہ زار کی	logoñ meñ kyuuñ numūd na ho lāla-zār kī
بھوکے نہیں ہیں سیر گلستاں کے ہم ولے	bhūke nahīñ haiñ sair-e-gulistāñ ke ham vale
کیونکر نہ کھائیے کہ ہوا ہے بہار کی	kyūñkar na khā.iye ki havā hai bahār kī
حسن بے پروا خریدار متاع جلوہ ہے	husn-e-be-parvā ḳharīdār-e-matā-e-jalva hai
آئنہ زانوئے فکر اختراع جلوہ ہے	aa.ina zānū-e-fikr-e-iḳhtirā-e-jalva hai
تا کجا اے آگہی رنگ تماشا باختن	tā-kujā ai āgahī rañg-e-tamāshā bāḳhtan
چشم وا گردیدہ آغوش وداع جلوہ ہے	chashm-e-vā-gardīda āġhosh-e-vidā-e-jalva hai
نہ ہوئی گر مرے مرنے سے تسلی نہ سہی	na huī gar mire marne se tasallī na sahī
امتحاں اور بھی باقی ہو تو یہ بھی نہ سہی	imtihāñ aur bhī baaqī ho to ye bhī na sahī
خار خار الم حسرت دیدار تو ہے	ḳhaar ḳhār-e-alam-e-hasrat-e-dīdār to hai
شوق گلچین گلستان تسلی نہ سہی	shauq gul-chīn-e-gulistān-e-tasallī na sahī
مے پرستاں خم مے منہ سے لگائے ہی بنے	mai-parastāñ ḳhum-e-mai muñh se lagā.e hī bane
ایک دن گر نہ ہوا بزم میں ساقی نہ سہی	ek din gar na huā bazm meñ saaqī na sahī
نفس قیس کہ ہے چشم و چراغ صحرا	nafas-e-qais ki hai chashm-o-charāġh-e-sahrā
گر نہیں شمع سیہ خانۂ لیلی نہ سہی	gar nahīñ sham-e-siyah-ḳhāna-e-lailī na sahī
ایک ہنگامہ پہ موقوف ہے گھر کی رونق	ek hañgāme pe mauqūf hai ghar kī raunaq
نوحۂ غم ہی سہی نغمۂ شادی نہ سہی	nauha-e-ġham hī sahī naġhma-e-shādī na sahī
نہ ستائش کی تمنا نہ صلے کی پروا	na satā.ish kī tamannā na sile kī parvā
گر نہیں ہیں مرے اشعار میں معنی نہ سہی	gar nahīñ haiñ mire ash.ār meñ ma.anī na sahī
عشرت صحبت خوباں ہی غنیمت سمجھو	ishrat-e-sohbat-e-ḳhūbāñ hī ġhanīmat samjho
نہ ہوئی غالبؔ اگر عمر طبیعی نہ سہی	na huī 'ġhālib' agar umr-e-tābī.ī na sahī
کیوں جل گیا نہ تاب رخ یار دیکھ کر	kyuuñ jal gayā na tāb-e-ruḳh-e-yār dekh kar
جلتا ہوں اپنی طاقت دیدار دیکھ کر	jaltā huuñ apnī tāqat-e-dīdār dekh kar
آتش پرست کہتے ہیں اہل جہاں مجھے	ātish-parast kahte haiñ ahl-e-jahāñ mujhe
سرگرم نالہ ہائے شرربار دیکھ کر	sargarm-e-nāla-hā-e-sharar-bār dekh kar
کیا آبروئے عشق جہاں عام ہو جفا	kyā ābrū-e-ishq jahāñ aam ho jafā
رکتا ہوں تم کو بے سبب آزار دیکھ کر	ruktā huuñ tum ko be-sabab āzār dekh kar
آتا ہے میرے قتل کو پر جوش رشک سے	aatā hai mere qatl ko par josh-e-rashk se
مرتا ہوں اس کے ہاتھ میں تلوار دیکھ کر	martā huuñ us ke haath meñ talvār dekh kar
ثابت ہوا ہے گردن مینا پہ خون خلق	sābit huā hai gardan-e-mīnā pe ḳhūn-e-ḳhalq
لرزے ہے موج مے تری رفتار دیکھ کر	larze hai mauj-e-mai tirī raftār dekh kar
واحسرتا کہ یار نے کھینچا ستم سے ہاتھ	vā-hasratā ki yaar ne khīñchā sitam se haath
ہم کو حریص لذت آزار دیکھ کر	ham ko harīs-e-lazzat-e-āzār dekh kar
بک جاتے ہیں ہم آپ متاع سخن کے ساتھ	bik jaate haiñ ham aap matā-e-suḳhan ke saath
لیکن عیار طبع خریدار دیکھ کر	lekin ayār-e-taba.a-e-ḳharīdār dekh kar
زنار باندھ سبحۂ صد دانہ توڑ ڈال	zunnār bāñdh sub.ha-e-sad-dāna toḌ Daal
رہ رو چلے ہے راہ کو ہموار دیکھ کر	rah-rau chale hai raah ko hamvār dekh kar
ان آبلوں سے پاؤں کے گھبرا گیا تھا میں	in ābloñ se paañv ke ghabrā gayā thā maiñ
جی خوش ہوا ہے راہ کو پر خار دیکھ کر	jī ḳhush huā hai raah ko pur-ḳhār dekh kar
کیا بد گماں ہے مجھ سے کہ آئینے میں مرے	kyā bad-gumāñ hai mujh se ki ā.īne meñ mire
طوطی کا عکس سمجھے ہے زنگار دیکھ کر	tuutī kā aks samjhe hai zañgār dekh kar
گرنی تھی ہم پہ برق تجلی نہ طور پر	girnī thī ham pe barq-e-tajallī na tuur par
دیتے ہیں بادہ ظرف قدح خوار دیکھ کر	dete haiñ baada zarf-e-qadah-ḳhvār dekh kar
سر پھوڑنا وہ غالبؔ شوریدہ حال کا	sar phoḌnā vo 'ġhālib'-e-shorīda haal kā
یاد آ گیا مجھے تری دیوار دیکھ کر	yaad aa gayā mujhe tirī dīvār dekh kar
مجھ کو دیار غیر میں مارا وطن سے دور	mujh ko dayār-e-ġhair meñ maarā vatan se duur
رکھ لی مرے خدا نے مری بیکسی کی شرم	rakh lī mire ḳhudā ne mirī bekasī kī sharm
وہ حلقہ ‌ہاۓ زلف کمیں میں ہیں یا خدا	vo halqa-hā-e-zulf kamīñ meñ haiñ yā ḳhudā
رکھ لیجو میرے دعوی وارستگی کی شرم	rakh liijo mere dāva-e-vārastagī kī sharm
در خور قہر و غضب جب کوئی ہم سا نہ ہوا	dar-ḳhur-e-qahr-o-ġhazab jab koī ham sā na huā
پھر غلط کیا ہے کہ ہم سا کوئی پیدا نہ ہوا	phir ġhalat kyā hai ki ham sā koī paidā na huā
بندگی میں بھی وہ آزادہ و خودبیں ہیں کہ ہم	bandagī meñ bhī vo āzāda o ḳhud-bīñ haiñ ki ham
الٹے پھر آئے در کعبہ اگر وا نہ ہوا	ulTe phir aa.e dar-e-ka.aba agar vā na huā
سب کو مقبول ہے دعویٰ تری یکتائی کا	sab ko maqbūl hai da.avā tirī yaktā.ī kā
روبرو کوئی بت آئنہ سیما نہ ہوا	rū-ba-rū koī but-e-ā.ina-sīmā na huā
کم نہیں نازش ہم نامی چشم خوباں	kam nahīñ nāzish-e-hamnāmi-e-chashm-e-ḳhūbāñ
تیرا بیمار برا کیا ہے گر اچھا نہ ہوا	terā bīmār burā kyā hai gar achchhā na huā
سینہ کا داغ ہے وہ نالہ کہ لب تک نہ گیا	siine kā daaġh hai vo naala ki lab tak na gayā
خاک کا رزق ہے وہ قطرہ کہ دریا نہ ہوا	ḳhaak kā rizq hai vo qatra ki dariyā na huā
نام کا میرے ہے جو دکھ کہ کسی کو نہ ملا	naam kā mere hai jo dukh ki kisī ko na milā
کام میں میرے ہے جو فتنہ کہ برپا نہ ہوا	kaam meñ mere hai jo fitna ki barpā na huā
ہر بن مو سے دم ذکر نہ ٹپکے خوں ناب	har-bun-e-mū se dam-e-zikr na Tapke ḳhuuñ naab
حمزہ کا قصہ ہوا عشق کا چرچا نہ ہوا	hamza kā qissa huā ishq kā charchā na huā
قطرہ میں دجلہ دکھائی نہ دے اور جزو میں کل	qatra meñ dajla dikhā.ī na de aur juzv meñ kul
کھیل لڑکوں کا ہوا دیدۂ بینا نہ ہوا	khel laḌkoñ kā huā dīda-e-bīnā na huā
تھی خبر گرم کہ غالبؔ کے اڑیں گے پرزے	thī ḳhabar garm ki 'ġhālib' ke uḌeñge purze
دیکھنے ہم بھی گئے تھے پہ تماشا نہ ہوا	dekhne ham bhī ga.e the pa tamāshā na huā
منظور تھی یہ شکل تجلی کو نور کی	manzūr thī ye shakl tajallī ko nuur kī
قسمت کھلی ترے قد و رخ سے ظہور کی	qismat khulī tire qad-o-ruḳh se zuhūr kī
اک خونچکاں کفن میں کروڑوں بناؤ ہیں	ik ḳhūñ-chakāñ kafan meñ karoḌoñ banāo haiñ
پڑتی ہے آنکھ تیرے شہیدوں پہ حور کی	paḌtī hai aañkh tere shahīdoñ pe huur kī
واعظ نہ تم پیو نہ کسی کو پلا سکو	vaa.iz na tum piyo na kisī ko pilā sako
کیا بات ہے تمہاری شراب طہور کی	kyā baat hai tumhārī sharāb-e-tahūr kī
لڑتا ہے مجھ سے حشر میں قاتل کہ کیوں اٹھا	laḌtā hai mujh se hashr meñ qātil ki kyuuñ uThā
گویا ابھی سنی نہیں آواز صور کی	goyā abhī sunī nahīñ āvāz suur kī
آمد بہار کی ہے جو بلبل ہے نغمہ سنج	aamad bahār kī hai jo bulbul hai naġhma-sañj
اڑتی سی اک خبر ہے زبانی طیور کی	uḌtī sī ik ḳhabar hai zabānī tuyūr kī
گو واں نہیں پہ واں کے نکالے ہوئے تو ہیں	go vaañ nahīñ pa vaañ ke nikāle hue to haiñ
کعبے سے ان بتوں کو بھی نسبت ہے دور کی	ka.abe se in butoñ ko bhī nisbat hai duur kī
کیا فرض ہے کہ سب کو ملے ایک سا جواب	kyā farz hai ki sab ko mile ek sā javāb
آؤ نہ ہم بھی سیر کریں کوہ طور کی	aao na ham bhī sair kareñ koh-e-tūr kī
گرمی سہی کلام میں لیکن نہ اس قدر	garmī sahī kalām meñ lekin na is qadar
کی جس سے بات اس نے شکایت ضرور کی	kī jis se baat us ne shikāyat zarūr kī
غالبؔ گر اس سفر میں مجھے ساتھ لے چلیں	'ġhālib' gar is safar meñ mujhe saath le chaleñ
حج کا ثواب نذر کروں گا حضور کی	haj kā savāb nazr karūñgā huzūr kī
وہ مری چین جبیں سے غم پنہاں سمجھا	vo mirī chīn-e-jabīñ se ġham-e-pinhāñ samjhā
راز مکتوب بہ بے ربطی عنواں سمجھا	rāz-e-maktūb ba-be-rabti-e-unvāñ samjhā
یک الف بیش نہیں صیقل آئینہ ہنوز	yak alif besh nahīñ saiqal-e-ā.īna hanūz
چاک کرتا ہوں میں جب سے کہ گریباں سمجھا	chaak kartā huuñ maiñ jab se ki garebāñ samjhā
شرح اسباب گرفتاری خاطر مت پوچھ	sharh-e-asbāb-e-giriftārī-e-ḳhātir mat pūchh
اس قدر تنگ ہوا دل کہ میں زنداں سمجھا	is qadar tañg huā dil ki maiñ zindāñ samjhā
بد گمانی نے نہ چاہا اسے سرگرم خرام	bad-gumānī ne na chāhā use sargarm-e-ḳhirām
رخ پہ ہر قطرہ عرق دیدۂ حیراں سمجھا	ruḳh pe har qatra araq dīda-e-hairāñ samjhā
عجز سے اپنے یہ جانا کہ وہ بد خو ہوگا	ijz se apne ye jaanā ki vo bad-ḳhū hogā
نبض خس سے تپش شعلۂ سوزاں سمجھا	nabz-e-ḳhas se tapish-e-shola-e-sozāñ samjhā
سفر عشق میں کی ضعف نے راحت طلبی	safar-e-ishq meñ kī zo.af ne rāhat-talabī
ہر قدم سائے کو میں اپنے شبستاں سمجھا	har qadam saa.e ko maiñ apne shabistāñ samjhā
تھا گریزاں مژۂ یار سے دل تا دم مرگ	thā gurezāñ mizha-e-yār se dil tā dam-e-marg
دفع پیکان قضا اس قدر آساں سمجھا	daf-e-paikān-e-qazā is qadar āsāñ samjhā
دل دیا جان کے کیوں اس کو وفادار اسدؔ	dil diyā jaan ke kyuuñ us ko vafādār 'asad'
غلطی کی کہ جو کافر کو مسلماں سمجھا	ġhalatī kī ki jo kāfir ko musalmāñ samjhā
ہم نے وحشت کدۂ بزم جہاں میں جوں شمع	ham ne vahshat-kada-e-bazm-e-jahāñ meñ juuñ sham.a
شعلۂ عشق کو اپنا سر و ساماں سمجھا	sho.ala-e-ishq ko apnā sar-o-sāmāñ samjhā
صد جلوہ رو بہ رو ہے جو مژگاں اٹھائیے	sad jalva rū-ba-rū hai jo mizhgāñ uThā.iye
طاقت کہاں کہ دید کا احساں اٹھائیے	tāqat kahāñ ki diid kā ehsāñ uThā.iye
ہے سنگ پر برات معاش جنون عشق	hai sañg par barāt-e-ma.āsh-e-junūn-e-ishq
یعنی ہنوز منت طفلاں اٹھائیے	ya.anī hunūz minnat-e-tiflāñ uThā.iye
دیوار بار منت مزدر سے ہے خم	dīvār bār-e-minnat-e-mazdūr se hai ḳham
اے خانماں خراب نہ احساں اٹھائیے	ai ḳhānumāñ-ḳharāb na ehsāñ uThā.iye
یا میرے زخم رشک کو رسوا نہ کیجیے	yā mere zaḳhm-e-rashk ko rusvā na kījiye
یا پردۂ تبسم پنہاں اٹھائیے	yā parda-e-tabassum-e-pinhāñ uThā.iye
ہستی فریب نامۂ موج سراب ہے	hastī fareb-nāma-e-mauj-e-sarāb hai
یک عمر ناز شوخی عنواں اٹھائیے	yak umr nāz-e-shoḳhi-e-unvāñ uThā.iye
عشق تاثیر سے نومید نہیں	ishq tāsīr se naumed nahīñ
جاں سپاری شجر بید نہیں	jāñ-sapārī shajar-e-bed nahīñ
سلطنت دست بدست آئی ہے	saltanat dast-ba-dast aa.ī hai
جام مے خاتم جمشید نہیں	jām-e-mai ḳhātam-e-jamshed nahīñ
ہے تجلی تری سامان وجود	hai tajallī tirī sāmān-e-vajūd
ذرہ بے پرتو خورشید نہیں	zarra be-partav-e-ḳhurshed nahīñ
راز معشوق نہ رسوا ہو جائے	rāz-e-māshūq na rusvā ho jaa.e
ورنہ مر جانے میں کچھ بھید نہیں	varna mar jaane meñ kuchh bhed nahīñ
گردش رنگ طرب سے ڈر ہے	gardish-e-rañg-e-tarab se Dar hai
غم محرومئ جاوید نہیں	ġham-e-mahrūmi-e-jāved nahīñ
کہتے ہیں جیتے ہیں امید پہ لوگ	kahte haiñ jiite haiñ ummed pe log
ہم کو جینے کی بھی امید نہیں	ham ko jiine kī bhī ummed nahīñ
فریاد کی کوئی لے نہیں ہے	fariyād kī koī lai nahīñ hai
نالہ پابند نے نہیں ہے	naala pāband-e-nai nahīñ hai
کیوں بوتے ہیں باغباں تونبے	kyuuñ bote haiñ bāġhbāñ toñbe
گر باغ گدائے مے نہیں ہے	gar baaġh gadā-e-mai nahīñ hai
ہر چند ہر ایک شے میں تو ہے	har-chand har ek shai meñ tū hai
پر تجھ سی کوئی شے نہیں ہے	par tujh sī koī shai nahīñ hai
ہاں کھائیو مت فریب ہستی	haañ khā.iyo mat fareb-e-hastī
ہر چند کہیں کہ ہے نہیں ہے	har-chand kaheñ ki hai nahīñ hai
شادی سے گزر کہ غم نہ ہووے	shādī se guzar ki ġham na hove
اردی جو نہ ہو تو دے نہیں ہے	urdī jo na ho to dai nahīñ hai
کیوں رد قدح کرے ہے زاہد	kyuuñ radd-e-qadah kare hai zāhid
مے ہے یہ مگس کی قے نہیں ہے	mai hai ye magas kī qai nahīñ hai
ہستی ہے نہ کچھ عدم ہے غالبؔ	hastī hai na kuchh adam hai 'ġhālib'
آخر تو کیا ہے اے نہیں ہے	āḳhir tū kyā hai ai nahīñ hai
ہر ایک بات پہ کہتے ہو تم کہ تو کیا ہے	har ek baat pe kahte ho tum ki tū kyā hai
تمہیں کہو کہ یہ انداز گفتگو کیا ہے	tumhīñ kaho ki ye andāz-e-guftugū kyā hai
نہ شعلہ میں یہ کرشمہ نہ برق میں یہ ادا	na sho.ale meñ ye karishma na barq meñ ye adā
کوئی بتاؤ کہ وہ شوخ تند خو کیا ہے	koī batāo ki vo shoḳh-e-tund-ḳhū kyā hai
یہ رشک ہے کہ وہ ہوتا ہے ہم سخن تم سے	ye rashk hai ki vo hotā hai ham-suḳhan tum se
وگرنہ خوف بد آموزی عدو کیا ہے	vagarna ḳhauf-e-bad-āmozi-e-adū kyā hai
چپک رہا ہے بدن پر لہو سے پیراہن	chipak rahā hai badan par lahū se pairāhan
ہمارے جیب کو اب حاجت رفو کیا ہے	hamāre jaib ko ab hājat-e-rafū kyā hai
جلا ہے جسم جہاں دل بھی جل گیا ہوگا	jalā hai jism jahāñ dil bhī jal gayā hogā
کریدتے ہو جو اب راکھ جستجو کیا ہے	kuredte ho jo ab raakh justujū kyā hai
رگوں میں دوڑتے پھرنے کے ہم نہیں قائل	ragoñ meñ dauḌte phirne ke ham nahīñ qaa.il
جب آنکھ ہی سے نہ ٹپکا تو پھر لہو کیا ہے	jab aañkh hī se na Tapkā to phir lahū kyā hai
وہ چیز جس کے لیے ہم کو ہو بہشت عزیز	vo chiiz jis ke liye ham ko ho bahisht aziiz
سوائے بادۂ گلفام مشک بو کیا ہے	sivā.e bāda-e-gulfām-e-mushk-bū kyā hai
پیوں شراب اگر خم بھی دیکھ لوں دو چار	piyūñ sharāb agar ḳhum bhī dekh luuñ do-chār
یہ شیشہ و قدح و کوزہ و سبو کیا ہے	ye shīsha o qadah o kuuza o subū kyā hai
رہی نہ طاقت گفتار اور اگر ہو بھی	rahī na tāqat-e-guftār aur agar ho bhī
تو کس امید پہ کہیے کہ آرزو کیا ہے	to kis umiid pe kahiye ki aarzū kyā hai
ہوا ہے شہہ کا مصاحب پھرے ہے اتراتا	huā hai shah kā musāhib phire hai itrātā
وگرنہ شہر میں غالبؔ کی آبرو کیا ہے	vagarna shahr meñ 'ġhālib' kī aabrū kyā hai
ظلمت کدے میں میرے شب غم کا جوش ہے	zulmat-kade meñ mere shab-e-ġham kā josh hai
اک شمع ہے دلیل سحر سو خموش ہے	ik sham.a hai dalīl-e-sahar so ḳhamosh hai
نے مژدۂ وصال نہ نظارہ جمال	ne muzhda-e-visāl na nazzāra-e-jamāl
مدت ہوئی کہ آشتی چشم و گوش ہے	muddat huī ki āshtī-e-chashm-o-gosh hai
مے نے کیا ہے حسن خود آرا کو بے حجاب	mai ne kiyā hai husn-e-ḳhud-ārā ko be-hijāb
اے شوق! ہاں اجازت تسلیم ہوش ہے	ai shauq! haañ ijāzat-e-taslīm-e-hosh hai
گوہر کو عقد گردن خوباں میں دیکھنا	gauhar ko aqd-e-gardan-e-ḳhūbāñ meñ dekhnā
کیا اوج پر ستارۂ گوہر فروش ہے	kyā auj par sitāra-e-gauhar-farosh hai
دیدار بادہ حوصلہ ساقی نگاہ مست	dīdār baada hausla saaqī nigāh mast
بزم خیال مے کدۂ بے خروش ہے	bazm-e-ḳhayāl mai-kada-e-be-ḳharosh hai
اے تازہ واردان بساط ہوائے دل	ai taaza vārdān-e-bisāt-e-havā-e-dil
زنہار اگر تمہیں ہوس نائے و نوش ہے	zinhār agar tumheñ havas-e-nā.e-o-nosh hai
دیکھو مجھے جو دیدۂ عبرت نگاہ ہو	dekho mujhe jo dīda-e-ibrat-nigāh ho
میری سنو جو گوش نصیحت نیوش ہے	merī suno jo gosh-e-nasīhat-ne.osh hai
ساقی بہ جلوہ دشمن ایمان و آگہی	sāqī-ba-jalva dushman-e-īmān-o-āgahī
مطرب بہ نغمہ رہزن تمکین و ہوش ہے	mutrib ba-naġhma rahzan-e-tamkīn-o-hosh hai
یا شب کو دیکھتے تھے کہ ہر گوشۂ بساط	yā shab ko dekhte the ki har gosha-e-bisāt
دامان باغبان و کف گل فروش ہے	dāmān-e-bāġhbān o kaf-e-gul-farosh hai
لطف خرام ساقی و ذوق صدائے چنگ	luft-e-ḳhiram-e-sāqī o zauq-e-sadā-e-chang
یہ جنت نگاہ وہ فردوس گوش ہے	ye jannat-e-nigāh vo firdaus-e-gosh hai
یا صبح دم جو دیکھیے آ کر تو بزم میں	yā sub.h-dam jo dekhiye aa kar to bazm meñ
نے وہ سرور و سوز نہ جوش و خروش ہے	ne vo surūr o soz na josh-o-ḳharosh hai
داغ فراق صحبت شب کی جلی ہوئی	dāġh-e-firāq-e-sohbat-e-shab kī jalī huī
اک شمع رہ گئی ہے سو وہ بھی خموش ہے	ik sham.a rah ga.ī hai so vo bhī ḳhamosh hai
آتے ہیں غیب سے یہ مضامیں خیال میں	aate haiñ ġhaib se ye mazāmīñ ḳhayāl meñ
غالبؔ صریر خامہ نوائے سروش ہے	'ġhālib' sarīr-e-ḳhāma navā-e-sarosh hai
ہزاروں خواہشیں ایسی کہ ہر خواہش پہ دم نکلے	hazāroñ ḳhvāhisheñ aisī ki har ḳhvāhish pe dam nikle
بہت نکلے مرے ارمان لیکن پھر بھی کم نکلے	bahut nikle mire armān lekin phir bhī kam nikle
ڈرے کیوں میرا قاتل کیا رہے گا اس کی گردن پر	Dare kyuuñ merā qātil kyā rahegā us kī gardan par
وہ خوں جو چشم تر سے عمر بھر یوں دم بدم نکلے	vo ḳhuuñ jo chashm-e-tar se umr bhar yuuñ dam-ba-dam nikle
نکلنا خلد سے آدم کا سنتے آئے ہیں لیکن	nikalnā ḳhuld se aadam kā sunte aa.e haiñ lekin
بہت بے آبرو ہو کر ترے کوچے سے ہم نکلے	bahut be-ābrū ho kar tire kūche se ham nikle
بھرم کھل جائے ظالم تیرے قامت کی درازی کا	bharam khul jaa.e zālim tere qāmat kī darāzī kā
اگر اس طرۂ پر پیچ و خم کا پیچ و خم نکلے	agar is turra-e-pur-pech-o-ḳham kā pech-o-ḳham nikle
مگر لکھوائے کوئی اس کو خط تو ہم سے لکھوائے	magar likhvā.e koī us ko ḳhat to ham se likhvā.e
ہوئی صبح اور گھر سے کان پر رکھ کر قلم نکلے	huī sub.h aur ghar se kaan par rakh kar qalam nikle
ہوئی اس دور میں منسوب مجھ سے بادہ آشامی	huī is daur meñ mansūb mujh se bāda-ashāmī
پھر آیا وہ زمانہ جو جہاں میں جام جم نکلے	phir aayā vo zamāna jo jahāñ meñ jām-e-jam nikle
ہوئی جن سے توقع خستگی کی داد پانے کی	huī jin se tavaqqo ḳhastagī kī daad paane kī
وہ ہم سے بھی زیادہ خستۂ تیغ ستم نکلے	vo ham se bhī ziyāda ḳhasta-e-teġh-e-sitam nikle
محبت میں نہیں ہے فرق جینے اور مرنے کا	mohabbat meñ nahīñ hai farq jiine aur marne kā
اسی کو دیکھ کر جیتے ہیں جس کافر پہ دم نکلے	usī ko dekh kar jiite haiñ jis kāfir pe dam nikle
کہاں مے خانہ کا دروازہ غالبؔ اور کہاں واعظ	kahāñ mai-ḳhāne kā darvāza 'ġhālib' aur kahāñ vaa.iz
پر اتنا جانتے ہیں کل وہ جاتا تھا کہ ہم نکلے	par itnā jānte haiñ kal vo jaatā thā ki ham nikle
دائم پڑا ہوا ترے در پر نہیں ہوں میں	daa.im paḌā huā tire dar par nahīñ huuñ maiñ
خاک ایسی زندگی پہ کہ پتھر نہیں ہوں میں	ḳhaak aisī zindagī pe ki patthar nahīñ huuñ maiñ
کیوں گردش مدام سے گھبرا نہ جاے دل	kyuuñ gardish-e-mudām se ghabrā na jaa.e dil
انسان ہوں پیالہ و ساغر نہیں ہوں میں	insān huuñ piyāla o sāġhar nahīñ huuñ maiñ
یارب زمانہ مجھ کو مٹاتا ہے کس لیے	yā-rab zamāna mujh ko miTātā hai kis liye
لوح جہاں پہ حرف مکرر نہیں ہوں میں	lauh-e-jahāñ pe harf-e-mukarrar nahīñ huuñ maiñ
حد چاہیے سزا میں عقوبت کے واسطے	had chāhiye sazā meñ uqūbat ke vāste
آخر گناہ گار ہوں کافر نہیں ہوں میں	āḳhir gunāhgār huuñ kāfar nahīñ huuñ maiñ
کس واسطے عزیز نہیں جانتے مجھے	kis vāste aziiz nahīñ jānte mujhe
لعل و زمرد و زر و گوہر نہیں ہوں میں	la.al o zamurrad o zar o gauhar nahīñ huuñ maiñ
رکھتے ہو تم قدم مری آنکھوں سے کیوں دریغ	rakhte ho tum qadam mirī āñkhoñ se kyuuñ dareġh
رتبے میں مہر و ماہ سے کم تر نہیں ہوں میں	rutbe meñ mahr-o-māh se kam-tar nahīñ huuñ maiñ
کرتے ہو مجھ کو منع قدم بوس کس لیے	karte ho mujh ko man.a-e-qadam-bos kis liye
کیا آسمان کے بھی برابر نہیں ہوں میں	kyā āsmān ke bhī barābar nahīñ huuñ maiñ
غالبؔ وظیفہ خوار ہو دو شاہ کو دعا	'ġhālib' vazīfa-ḳhvār ho do shaah ko duā
وہ دن گئے کہ کہتے تھے نوکر نہیں ہوں میں	vo din ga.e ki kahte the naukar nahīñ huuñ maiñ
جس زخم کی ہو سکتی ہو تدبیر رفو کی	jis zaḳhm kī ho saktī ho tadbīr rafū kī
لکھ دیجیو یا رب اسے قسمت میں عدو کی	likh dījiyo yā rab use qismat meñ adū kī
اچھا ہے سر انگشت حنائی کا تصور	achchhā hai sar-añgusht-e-hinā.ī kā tasavvur
دل میں نظر آتی تو ہے اک بوند لہو کی	dil meñ nazar aatī to hai ik buuñd lahū kī
کیوں ڈرتے ہو عشاق کی بے حوصلگی سے	kyuuñ Darte ho ushshāq kī be-hauslagī se
یاں تو کوئی سنتا نہیں فریاد کسو کی	yaañ to koī suntā nahīñ fariyād kisū kī
دشنے نے کبھی منہ نہ لگایا ہو جگر کو	dashne ne kabhī muñh na lagāyā ho jigar ko
خنجر نے کبھی بات نہ پوچھی ہو گلو کی	ḳhanjar ne kabhī baat na pūchhī ho gulū kī
صد حیف وہ ناکام کہ اک عمر سے غالبؔ	sad-haif vo nākām ki ik umr se 'ġhālib'
حسرت میں رہے ایک بت عربدہ جو کی	hasrat meñ rahe ek but-e-arbada-jū kī
گو زندگی زاہد بے چارہ عبث ہے	go zindagi-e-zāhid-e-be-chāra abas hai
اتنا ہے کہ رہتی تو ہے تدبیر وضو کی	itnā hai ki rahtī to hai tadbīr vazū kī
آہ کو چاہیے اک عمر اثر ہوتے تک	aah ko chāhiye ik umr asar hote tak
کون جیتا ہے تری زلف کے سر ہوتے تک	kaun jiitā hai tirī zulf ke sar hote tak
دام ہر موج میں ہے حلقۂ صد کام نہنگ	dām-e-har-mauj meñ hai halqa-e-sad-kām-e-nahañg
دیکھیں کیا گزرے ہے قطرے پہ گہر ہوتے تک	dekheñ kyā guzre hai qatre pe guhar hote tak
عاشقی صبر طلب اور تمنا بیتاب	āshiqī sabr-talab aur tamannā betāb
دل کا کیا رنگ کروں خون جگر ہوتے تک	dil kā kyā rañg karūñ ḳhūn-e-jigar hote tak
تا قیامت شب فرقت میں گزر جائے گی عمر	tā-qayāmat shab-e-furqat meñ guzar jā.egī umr
سات دن ہم پہ بھی بھاری ہیں سحر ہوتے تک	saat din ham pe bhī bhārī haiñ sahar hote tak
ہم نے مانا کہ تغافل نہ کرو گے لیکن	ham ne maanā ki taġhāful na karoge lekin
خاک ہو جائیں گے ہم تم کو خبر ہوتے تک	ḳhaak ho jā.eñge ham tum ko ḳhabar hote tak
پرتو خور سے ہے شبنم کو فنا کی تعلیم	partav-e-ḳhur se hai shabnam ko fanā kī ta.alīm
میں بھی ہوں ایک عنایت کی نظر ہوتے تک	maiñ bhī huuñ ek ināyat kī nazar hote tak
یک نظر بیش نہیں فرصت ہستی غافل	yak nazar besh nahīñ fursat-e-hastī ġhāfil
گرمیٔ بزم ہے اک رقص شرر ہوتے تک	garmī-e-bazm hai ik raqs-e-sharar hote tak
غم ہستی کا اسدؔ کس سے ہو جز مرگ علاج	ġham-e-hastī kā 'asad' kis se ho juz marg ilaaj
شمع ہر رنگ میں جلتی ہے سحر ہوتے تک	sham.a har rañg meñ jaltī hai sahar hote tak
ملتی ہے خوئے یار سے نار التہاب میں	miltī hai ḳhū-e-yār se naar iltihāb meñ
کافر ہوں گر نہ ملتی ہو راحت عذاب میں	kāfir huuñ gar na miltī ho rāhat azaab meñ
کب سے ہوں کیا بتاؤں جہان خراب میں	kab se huuñ kyā batā.ūñ jahān-e-ḳharāb meñ
شب ہائے ہجر کو بھی رکھوں گر حساب میں	shab-hā-e-hijr ko bhī rakhūñ gar hisāb meñ
تا پھر نہ انتظار میں نیند آئے عمر بھر	tā phir na intizār meñ niiñd aa.e umr bhar
آنے کا عہد کر گئے آئے جو خواب میں	aane kā ahd kar ga.e aa.e jo ḳhvāb meñ
قاصد کے آتے آتے خط اک اور لکھ رکھوں	qāsid ke aate aate ḳhat ik aur likh rakhūñ
میں جانتا ہوں جو وہ لکھیں گے جواب میں	maiñ jāntā huuñ jo vo likheñge javāb meñ
مجھ تک کب ان کی بزم میں آتا تھا دور جام	mujh tak kab un kī bazm meñ aatā thā daur-e-jām
ساقی نے کچھ ملا نہ دیا ہو شراب میں	saaqī ne kuchh milā na diyā ho sharāb meñ
جو منکر وفا ہو فریب اس پہ کیا چلے	jo munkir-e-vafā ho fareb us pe kyā chale
کیوں بد گماں ہوں دوست سے دشمن کے باب میں	kyuuñ bad-gumāñ huuñ dost se dushman ke baab meñ
میں مضطرب ہوں وصل میں خوف رقیب سے	maiñ muztarib huuñ vasl meñ ḳhauf-e-raqīb se
ڈالا ہے تم کو وہم نے کس پیچ و تاب میں	Daalā hai tum ko vahm ne kis pech-o-tāb meñ
میں اور حظ وصل خدا ساز بات ہے	maiñ aur hazz-e-vasl ḳhudā-sāz baat hai
جاں نذر دینی بھول گیا اضطراب میں	jaañ nazr denī bhuul gayā iztirāb meñ
ہے تیوری چڑھی ہوئی اندر نقاب کے	hai tevrī chaḌhī huī andar naqāb ke
ہے اک شکن پڑی ہوئی طرف نقاب میں	hai ik shikan paḌī huī tarf-e-naqāb meñ
لاکھوں لگاؤ ایک چرانا نگاہ کا	lākhoñ lagāo ek churānā nigāh kā
لاکھوں بناؤ ایک بگڑنا عتاب میں	lākhoñ banāv ek bigaḌnā itaab meñ
وہ نالہ دل میں خس کے برابر جگہ نہ پائے	vo naala dil meñ ḳhas ke barābar jagah na paa.e
جس نالہ سے شگاف پڑے آفتاب میں	jis naala se shigāf paḌe āftāb meñ
وہ سحر مدعا طلبی میں نہ کام آئے	vo sehr mudd.ā-talabī meñ na kaam aa.e
جس سحر سے سفینہ رواں ہو سراب میں	jis sehr se safīna ravāñ ho sarāb meñ
غالبؔ چھٹی شراب پر اب بھی کبھی کبھی	'ġhālib' chhuTī sharāb par ab bhī kabhī kabhī
پیتا ہوں روز ابر و شب ماہتاب میں	piitā huuñ roz-e-abr o shab-e-māhtāb meñ
مری ہستی فضاۓ حیرت آباد تمنا ہے	mirī hastī fazā-e-hairat ābād-e-tamannā hai
جسے کہتے ہیں نالہ وہ اسی عالم کا عنقا ہے	jise kahte haiñ naala vo usī aalam kā anqā hai
خزاں کیا فصل گل کہتے ہیں کس کو کوئی موسم ہو	ḳhizāñ kyā fasl-e-gul kahte haiñ kis ko koī mausam ho
وہی ہم ہیں قفس ہے اور ماتم بال و پر کا ہے	vahī ham haiñ qafas hai aur mātam bāl-o-par kā hai
وفائے دلبراں ہے اتفاقی ورنہ اے ہمدم	vafā-e-dilbarāñ hai ittifāqī varna ai hamdam
اثر فریاد دل ‌ہاۓ حزیں کا کس نے دیکھا ہے	asar fariyād-e-dil-hā-e-hazīñ kā kis ne dekhā hai
نہ لائی شوخی اندیشہ تاب رنج نومیدی	na laa.ī shoḳhi-e-andesha tāb-e-rañj-e-naumīdī
کف افسوس ملنا عہد تجدید تمنا ہے	kaf-e-afsos milnā ahd-e-tajdīd-e-tamannā hai
نہ سووے آبلوں میں گر سرشک دیدۂ نم سے	na sove ābloñ meñ gar sirishk-e-dīda-e-nam se
بہ جولاں گاۂ نومیدی نگاۂ عاجزاں پا ہے	ba-jaulāñ-gāh-e-naumīdī nigāh-e-ājizāñ pā hai
بہ سختی ہاۓ قید زندگی معلوم آزادی	ba-saḳhtī-hā-e-qaid-e-zindagī mālūm āzādī
شرر بھی صید دام رشتۂ رگ‌ ہاۓ خارا ہے	sharar bhī said-e-dām-e-rishta-e-rag-hā-e-ḳhārā hai
تغافل مشربی سے ناتمامی بسکہ پیدا ہے	taġhāful-mashrabī se nā-tamāmī bas-ki paidā hai
نگاہ ناز چشم یار میں زنار مینا ہے	nigāh-e-nāz chashm-e-yār meñ zunnār-e-mīnā hai
تصرف وحشیوں میں ہے تصور ہاۓ مجنوں کا	tasarruf vahshiyoñ meñ hai tasavvur-hā-e-majnūñ kā
سواد چشم آہو عکس خال روئے لیلا ہے	savād-e-chashm-e-āhū aks-e-ḳhāl-e-rū-e-lailā hai
محبت طرز پیوند نہال دوستی جانے	mohabbat tarz-e-paivand-e-nihāl-e-dostī jaane
دویدن ریشہ ساں مفت رگ خواب زلیخا ہے	davīdan resha saañ muft-e-rag-e-ḳhvāb-e-zuleḳhā hai
کیا یک سر گداز دل نیاز جوشش حسرت	kiyā yak-sar gudāz-e-dil niyāz-e-joshish-e-hasrat
سویدا نسخۂ تہ بندی داغ تمنا ہے	suvaidā nusḳha-e-tah-bandi-e-dāġh-e-tamannā hai
ہجوم ریزش خوں کے سبب رنگ اڑ نہیں سکتا	hujūm-e-rezish-e-ḳhūñ ke sabab rañg uḌ nahīñ saktā
حناۓ پنجۂ صیاد مرغ رشتہ بر پا ہے	hinā-e-panja-e-saiyyād murġh-e-rishta bar-pā hai
اثر سوز محبت کا قیامت بے محابا ہے	asar soz-e-mohabbat kā qayāmat be-muhābā hai
کہ رگ سے سنگ میں تخم شرر کا ریشہ پیدا ہے	ki rag se sañg meñ tuḳhm-e-sharar kā resha paidā hai
نہاں ہے گوہر مقصود جیب خود شناسی میں	nihāñ hai gauhar-e-maqsūd jeb-e-ḳhud-shanāsī meñ
کہ یاں غواص ہے تمثال اور آئینہ دریا ہے	ki yaañ ġhavvās hai timsāl aur ā.īna dariyā hai
عزیزو ذکر وصل غیر سے مجھ کو نہ بہلاؤ	azīzo zikr-e-vasl-e-ġhair se mujh ko na bahlāo
کہ یاں افسون خواب افسانۂ خواب زلیخا ہے	ki yaañ afsūn-e-ḳhvāb afsāna-e-ḳhvāb-e-zulaiḳhā hai
تصور بہر تسکین تپیدن ہاۓ طفل دل	tasavvur bahr-e-taskīn-e-tapīdan-hā-e-tifl-e-dil
بہ باغ رنگ ‌ہاۓ رفتہ گل چین تماشا ہے	ba-bāġh-e-rañg-hā-e-rafta gul-chīn-e-tamāshā hai
بہ سعی غیر ہے قطع لباس خانہ ویرانی	ba-sa.i-e-ġhair hai qat-e-libās-e-ḳhāna-vīrānī
کہ ناز جادۂ رہ رشتۂ دامان صحرا ہے	ki nāz-e-jāda-e-rah rishta-e-dāmān-e-sahrā hai
کی وفا ہم سے تو غیر اس کو جفا کہتے ہیں	kī vafā ham se to ġhair is ko jafā kahte haiñ
ہوتی آئی ہے کہ اچھوں کو برا کہتے ہیں	hotī aa.ī hai ki achchhoñ ko burā kahte haiñ
آج ہم اپنی پریشانی خاطر ان سے	aaj ham apnī pareshāni-e-ḳhātir un se
کہنے جاتے تو ہیں پر دیکھیے کیا کہتے ہیں	kahne jaate to haiñ par dekhiye kyā kahte haiñ
اگلے وقتوں کے ہیں یہ لوگ انہیں کچھ نہ کہو	agle vaqtoñ ke haiñ ye log inheñ kuchh na kaho
جو مے و نغمہ کو اندوہ ربا کہتے ہیں	jo mai o naġhma ko andoh-rubā kahte haiñ
دل میں آ جاے ہے ہوتی ہے جو فرصت غش سے	dil meñ aa jaa.e hai hotī hai jo fursat ġhash se
اور پھر کون سے نالے کو رسا کہتے ہیں	aur phir kaun se naale ko rasā kahte haiñ
ہے پرے سرحد ادراک سے اپنا مسجود	hai par-e-sarhad-e-idrāk se apnā masjūd
قبلے کو اہل نظر قبلہ نما کہتے ہیں	qible ko ahl-e-nazar qibla-numā kahte haiñ
پائے افگار پہ جب سے تجھے رحم آیا ہے	pā-e-afgār pe jab se tujhe rahm aayā hai
خار رہ کو ترے ہم مہر گیا کہتے ہیں	ḳhār-e-rah ko tire ham mehr-e-giyā kahte haiñ
اک شرر دل میں ہے اس سے کوئی گھبرائے گا کیا	ik sharar dil meñ hai us se koī ghabrā.egā kyā
آگ مطلوب ہے ہم کو جو ہوا کہتے ہیں	aag matlūb hai ham ko jo havā kahte haiñ
دیکھیے لاتی ہے اس شوخ کی نخوت کیا رنگ	dekhiye laatī hai us shoḳh kī naḳhvat kyā rañg
اس کی ہر بات پہ ہم نام خدا کہتے ہیں	us kī har baat pe ham nām-e-ḳhudā kahte haiñ
وحشتؔ و شیفتہؔ اب مرثیہ کہویں شاید	'vahshat' o 'sheftā' ab marsiya kahveñ shāyad
مر گیا غالبؔ آشفتہ نوا کہتے ہیں	mar gayā 'ġhālib'-e-āshufta-navā kahte haiñ
نقش ناز بت طناز بہ آغوش رقیب	naqsh-e-nāz-e-but-e-tannāz ba-āġhosh-e-raqīb
پاۓ طاؤس پئے خامۂ مانی مانگے	pā-e-tā.ūs pa.e-ḳhāma-e-mānī māñge
تو وہ بد خو کہ تحیر کو تماشا جانے	tū vo bad-ḳhū ki tahayyur ko tamāshā jaane
غم وہ افسانہ کہ آشفتہ بیانی مانگے	ġham vo afsāna ki āshufta-bayānī māñge
وہ تپ عشق تمنا ہے کہ پھر صورت شمع	vo tap-e-ishq-e-tamannā hai ki phir sūrat-e-sham.a
شعلہ تا نبض جگر ریشہ داوانی مانگے	sho.ala tā-nabz-e-jigar resha-davānī māñge
تشنۂ خون تماشا جو وہ پانی مانگے	tishna-e-ḳhūn-e-tamāshā jo vo paanī māñge
آئنہ رخصت انداز روانی مانگے	aa.ina ruḳhsat-e-andāz-e-ravānī māñge
رنگ نے گل سے دم عرض پریشانیٔ بزم	rañg ne gul se dam-e-arz-e-pareshānī-e-bazm
برگ گل ریزۂ مینا کی نشانی مانگے	barg-e-gul reza-e-mīnā kī nishānī māñge
زلف تحریر پریشان تقاضا ہے مگر	zulf tahrīr-e-pareshān-e-taqāzā hai magar
شانہ ساں مو بہ زباں خامۂ مانی مانگے	shāna-sāñ mū-ba-zabāñ ḳhāma-e-mānī māñge
آمد خط سے نہ کر خندۂ شیریں کہ مباد	āmad-e-ḳhat se na kar ḳhanda-e-shīrīñ ki mabād
چشم مور آئینۂ دل نگرانی مانگے	chashm-e-mor ā.īna-e-dil nigarānī māñge
ہوں گرفتار کمیں گاہ تغافل کہ جہاں	huuñ giraftār-e-kamīñ-gāh-e-taġhāful ki jahāñ
خواب صیاد سے پرواز گرانی مانگے	ḳhvāb sayyād se parvāz-e-girānī māñge
چشم پرواز و نفس خفتہ مگر ضعف امید	chashm parvāz o nafas ḳhufta magar zo.af-e-umīd
شہپر کاہ پئے مژدہ رسانی مانگے	shahpar-e-kāh pa.e-muzhda-risānī māñge
وحشت شور تماشا ہے کہ جوں نکہت گل	vahshat-e-shor-e-tamāshā hai ki juuñ nik.hat-e-gul
نمک زخم جگر بال فشانی مانگے	namak-e-zaḳhm-e-jigar bāl-fishānī māñge
گر ملے ؔحضرت بیدل کا خط لوح مزار	gar mile hazrat-e-'bedil' kā ḳhat-e-lauh-e-mazār
اسدؔ آئینۂ پرواز معانی مانگے	'asad' ā.īn-e-parvāz-e-ma.ānī māñge
رنگ نے گل سے دم عرض پریشانیٔ بزم	rañg ne gul se dam-e-arz-e-pareshānī-e-bazm
برگ گل ریزۂ مینا کی نشانی مانگے	barg-e-gul reza-e-mīnā kī nishānī māñge
غنچۂ ناشگفتہ کو دور سے مت دکھا کہ یوں	ġhuncha-e-nā-shagufta ko duur se mat dikhā ki yuuñ
بوسہ کو پوچھتا ہوں میں منہ سے مجھے بتا کہ یوں	bose ko pūchhtā huuñ maiñ muñh se mujhe batā ki yuuñ
پرسش طرز دلبری کیجیے کیا کہ بن کہے	pursish-e-tarz-e-dilbarī kījiye kyā ki bin kahe
اس کے ہر ایک اشارہ سے نکلے ہے یہ ادا کہ یوں	us ke har ek ishāre se nikle hai ye adā ki yuuñ
رات کے وقت مے پیے ساتھ رقیب کو لیے	raat ke vaqt mai piye saath raqīb ko liye
آئے وہ یاں خدا کرے پر نہ کرے خدا کہ یوں	aa.e vo yaañ ḳhudā kare par na kare ḳhudā ki yuuñ
غیر سے رات کیا بنی یہ جو کہا تو دیکھیے	ġhair se raat kyā banī ye jo kahā to dekhiye
سامنے آن بیٹھنا اور یہ دیکھنا کہ یوں	sāmne aan baiThnā aur ye dekhnā ki yuuñ
بزم میں اس کے روبرو کیوں نہ خموش بیٹھیے	bazm meñ us ke rū-ba-rū kyuuñ na ḳhamosh baiThiye
اس کی تو خامشی میں بھی ہے یہی مدعا کہ یوں	us kī to ḳhāmushī meñ bhī hai yahī mudda.ā ki yuuñ
میں نے کہا کہ بزم ناز چاہیے غیر سے تہی	maiñ ne kahā ki bazm-e-nāz chāhiye ġhair se tahī
سن کے ستم ظریف نے مجھ کو اٹھا دیا کہ یوں	sun ke sitam-zarīf ne mujh ko uThā diyā ki yuuñ
مجھ سے کہا جو یار نے جاتے ہیں ہوش کس طرح	mujh se kahā jo yaar ne jaate haiñ hosh kis tarah
دیکھ کے میری بے خودی چلنے لگی ہوا کہ یوں	dekh ke merī be-ḳhudī chalne lagī havā ki yuuñ
کب مجھے کوئے یار میں رہنے کی وضع یاد تھی	kab mujhe kū-e-yār meñ rahne kī vaz.a yaad thī
آئنہ دار بن گئی حیرت نقش پا کہ یوں	ā.ina-dār ban ga.ī hairat-e-naqsh-e-pā ki yuuñ
گر ترے دل میں ہو خیال وصل میں شوق کا زوال	gar tire dil meñ ho ḳhayāl vasl meñ shauq kā zavāl
موج محیط آب میں مارے ہے دست و پا کہ یوں	mauj muhīt-e-āb meñ maare hai dast-o-pā ki yuuñ
جو یہ کہے کہ ریختہ کیونکے ہو رشک فارسی	jo ye kahe ki reḳhta kyūñke ho rashk-e-fārsī
گفتۂ غالبؔ ایک بار پڑھ کے اسے سنا کہ یوں	gufta-e-'ġhālib' ek baar paḌh ke use sunā ki yuuñ
گر تجھ کو ہے یقین اجابت دعا نہ مانگ	gar tujh ko hai yaqīn-e-ijābat duā na maañg
یعنی بغیر یک دل بے مدعا نہ مانگ	ya.anī baġhair-e-yak-dil-e-be-mudda.ā na maañg
آتا ہے داغ حسرت دل کا شمار یاد	aatā hai dāġh-e-hasrat-e-dil kā shumār yaad
مجھ سے مرے گنہ کا حساب اے خدا نہ مانگ	mujh se mire gunah kā hisāb ai ḳhudā na maañg
اے آرزو شہید وفا خوں بہا نہ مانگ	ai aarzū shahīd-e-vafā ḳhūñ-bahā na maañg
جز بہر دست و بازوئے قاتل دعا نہ مانگ	juz bahr-e-dast-o-bāzu-e-qātil duā na maañg
برہم ہے بزم غنچہ بہ یک جنبش نشاط	barham hai bazm-e-ġhuncha ba-yak-junbish-e-nashāt
کاشانہ بسکہ تنگ ہے غافل ہوا نہ مانگ	kāshāna bas-ki tañg hai ġhāfil havā na maañg
میں دور گرد عرض رسوم نیاز ہوں	maiñ duur gard-e-arz-e-rusūm-e-niyāz huuñ
دشمن سمجھ ولے نگۂ آشنا نہ مانگ	dushman samajh vale nigah-e-āshnā na maañg
یک بخت اوج نذر سبک باری اسدؔ	yak-baḳht auj nazr-e-subuk-bārī-e-'asad'
سر پر وبال سایۂ بال ہما نہ مانگ	sar par vabāl-e-sāya-e-bāl-e-humā na maañg
گستاخیٔ وصال ہے مشاطۂ نیاز	gustāḳhī-e-visāl hai mashshāta-e-niyāz
یعنی دعا بجز خم زلف دوتا نہ مانگ	ya.anī duā ba-juz ḳham-e-zulf-e-dotā na maañg
عیسیٰ طلسم حسن تغافل ہے زینہار	iisā tilism husn taġhāful hai zīnhār
جز پشت چشم نسخہ عرض دوا نہ مانگ	juz pusht chashm nusḳha arz davā na maañg
نظارۂ دیگر و دل خونیں نفس دگر	dīgar o dil ḳhūnīñ nafas
قیامت ہے کہ سن لیلیٰ کا دشت قیس میں آنا	qayāmat hai ki sun lailā kā dasht-e-qais meñ aanā
تعجب سے وہ بولا یوں بھی ہوتا ہے زمانے میں	ta.ajjub se vo bolā yuuñ bhī hotā hai zamāne meñ
دل نازک پہ اس کے رحم آتا ہے مجھے غالبؔ	dil-e-nāzuk pe us ke rahm aatā hai mujhe 'ġhālib'
نہ کر سرگرم اس کافر کو الفت آزمانے میں	na kar sargarm us kāfir ko ulfat āzmāne meñ
رفتار عمر قطع رہ اضطراب ہے	raftār-e-umr qat-e-rah-e-iztirāb hai
اس سال کے حساب کو برق آفتاب ہے	is saal ke hisāb ko barq āftāb hai
مینائے مے ہے سرو نشاط بہار سے	mīnā-e-mai hai sarv nashāt-e-bahār se
بال تدرو جلوۂ موج شراب ہے	bāl-e-tadrrav jalva-e-mauj-e-sharāb hai
زخمی ہوا ہے پاشنہ پاۓ ثبات کا	zaḳhmī huā hai pāshna pā-e-sabāt kā
نے بھاگنے کی گوں نہ اقامت کی تاب ہے	ne bhāgne kī guuñ na iqāmat kī taab hai
جاداد بادہ نوشی رنداں ہے شش جہت	jādād-e-bāda-noshī-e-rindāñ hai shash-jihat
غافل گماں کرے ہے کہ گیتی خراب ہے	ġhāfil gumāñ kare hai ki getī ḳharāb hai
نظارہ کیا حریف ہو اس برق حسن کا	nazzāra kyā harīf ho us barq-e-husn kā
جوش بہار جلوے کو جس کے نقاب ہے	josh-e-bahār jalve ko jis ke naqāb hai
میں نا مراد دل کی تسلی کو کیا کروں	maiñ nā-murād dil kī tasallī ko kyā karūñ
مانا کہ تیرے رخ سے نگہ کامیاب ہے	maanā ki tere ruḳh se nigah kāmyāb hai
گزرا اسدؔ مسرت پیغام یار سے	guzrā 'asad' masarrat-e-paiġhām-e-yār se
قاصد پہ مجھ کو رشک سوال و جواب ہے	qāsid pe mujh ko rashk-e-savāl-o-javāb hai
ظاہر ہے طرز قید سے صیاد کی غرض	zāhir hai tarz-e-qaid se sayyād kī ġharaz
جو دانہ دام میں ہے سو اشک کباب ہے	jo daana daam meñ hai so ashk-e-kabāb hai
بے چشم دل نہ کر ہوس سیر لالہ زار	be-chashm-e-dil na kar havas-e-sair-e-lāla-zār
یعنی یہ ہر ورق ورق انتخاب ہے	ya.anī ye har varaq varaq-e-intiḳhāb hai
ستائش گر ہے زاہد اس قدر جس باغ رضواں کا	satā.ish-gar hai zāhid is qadar jis bāġh-e-rizvāñ kā
وہ اک گلدستہ ہے ہم بے خودوں کے طاق نسیاں کا	vo ik guldasta hai ham be-ḳhudoñ ke tāq-e-nisyāñ kā
بیاں کیا کیجیے بیداد کاوش ہائے مژگاں کا	bayāñ kyā kījiye be-dād-e-kāvish-hā-e-mizhgāñ kā
کہ ہر یک قطرۂ خوں دانہ ہے تسبیح مرجاں کا	ki har yak qatra-e-ḳhūñ daana hai tasbīh-e-marjāñ kā
نہ آئی سطوت قاتل بھی مانع میرے نالوں کو	na aa.ī satvat-e-qātil bhī maane mere nāloñ ko
لیا دانتوں میں جو تنکا ہوا ریشہ نیستاں کا	liyā dāñtoñ meñ jo tinkā huā resha niyastāñ kā
دکھاؤں گا تماشا دی اگر فرصت زمانے نے	dikhā.ūñgā tamāshā dī agar fursat zamāne ne
مرا ہر داغ دل اک تخم ہے سرو چراغاں کا	mirā har dāġh-e-dil ik tuḳhm hai sarv-e-charāġhāñ kā
کیا آئینہ خانے کا وہ نقشہ تیرے جلوے نے	kiyā ā.īna-ḳhāne kā vo naqsha tere jalve ne
کرے جو پرتو خورشید عالم شبنمستاں کا	kare jo partav-e-ḳhurshīd aalam shabnamistāñ kā
مری تعمیر میں مضمر ہے اک صورت خرابی کی	mirī ta.amīr meñ muzmar hai ik sūrat ḳharābī kī
ہیولیٰ برق خرمن کا ہے خون گرم دہقاں کا	hayūlā barq-e-ḳhirman kā hai ḳhūn-e-garm dahqāñ kā
اگا ہے گھر میں ہر سو سبزہ ویرانی تماشا کر	ugā hai ghar meñ har sū sabza vīrānī tamāshā kar
مدار اب کھودنے پر گھاس کے ہے میرے درباں کا	madār ab khodne par ghaas ke hai mere darbāñ kā
خموشی میں نہاں خوں گشتہ لاکھوں آرزوئیں ہیں	ḳhamoshī meñ nihāñ ḳhūñ-gashta lākhoñ ārzūeñ haiñ
چراغ مردہ ہوں میں بے زباں گور غریباں کا	charāġh-e-murdā huuñ maiñ be-zabāñ gor-e-ġharībāñ kā
ہنوز اک پرتو نقش خیال یار باقی ہے	hanūz ik partav-e-naqsh-e-ḳhayāl-e-yār baaqī hai
دل افسردہ گویا حجرہ ہے یوسف کے زنداں کا	dil-e-afsurda goyā hujra hai yūsuf ke zindāñ kā
بغل میں غیر کی آج آپ سوتے ہیں کہیں ورنہ	baġhal meñ ġhair kī aaj aap sote haiñ kahīñ varna
سبب کیا خواب میں آ کر تبسم ہائے پنہاں کا	sabab kyā ḳhvāb meñ aa kar tabassum-hā-e-pinhāñ kā
نہیں معلوم کس کس کا لہو پانی ہوا ہوگا	nahīñ ma.alūm kis kis kā lahū paanī huā hogā
قیامت ہے سرشک آلودہ ہونا تیری مژگاں کا	qayāmat hai sarishk-ālūda honā terī mizhgāñ kā
نظر میں ہے ہماری جادۂ راہ فنا غالبؔ	nazar meñ hai hamārī jāda-e-rāh-e-fanā 'ġhālib'
کہ یہ شیرازہ ہے عالم کے اجزائے پریشاں کا	ki ye shīrāza hai aalam ke ajzā-e-pareshāñ kā
ایک ایک قطرہ کا مجھے دینا پڑا حساب	ek ek qatre kā mujhe denā paḌā hisāb
خون جگر ودیعت مژگان یار تھا	ḳhūn-e-jigar vadī.at-e-mizhgān-e-yār thā
اب میں ہوں اور ماتم یک شہر آرزو	ab maiñ huuñ aur mātam-e-yak-shahr-ārazū
توڑا جو تو نے آئنہ تمثال دار تھا	toḌā jo tū ne aa.ina timsāl-dār thā
گلیوں میں میری نعش کو کھینچے پھرو کہ میں	galiyoñ meñ merī na.ash ko khīñche phiro ki maiñ
جاں دادۂ ہوائے سر رہ گزار تھا	jāñ-dāda-e-havā-e-sar-e-rahguzār thā
موج سراب دشت وفا کا نہ پوچھ حال	mauj-e-sarāb-e-dasht-e-vafā kā na pūchh haal
ہر ذرہ مثل جوہر تیغ آب دار تھا	har zarra misl-e-jauhar-e-teġh āb-dār thā
کم جانتے تھے ہم بھی غم عشق کو پر اب	kam jānte the ham bhī ġham-e-ishq ko par ab
دیکھا تو کم ہوئے پہ غم روزگار تھا	dekhā to kam hue pa ġham-e-rozgār thā
کس کا جنون دید تمنا شکار تھا	kis kā junūn-e-dīd tamannā-shikār thā
آئینہ خانہ وادیٔ جوہر غبار تھا	ā.īna-ḳhāna vādī-e-jauhar-ġhubār thā
کس کا خیال آئنۂ انتظار تھا	kis kā ḳhayāl ā.ina-e-intizār thā
ہر برگ گل کے پردے میں دل بے قرار تھا	har barg-e-gul ke parde meñ dil be-qarār thā
جوں غنچہ و گل آفت فال نظر نہ پوچھ	juuñ ġhuncha-o-gul āfat-e-fāl-e-nazar na pūchh
پیکاں سے تیرے جلوۂ زخم آشکار تھا	paikāñ se tere jalva-e-zaḳhm āshkār thā
دیکھی وفائے فرصت رنج و نشاط دہر	dekhī vafā-e-fursat-e-rañj-o-nashāt-e-dahr
خمیازہ یک درازی عمر خمار تھا	ḳhamyāza yak-darāzi-e-umr-e-ḳhumār thā
صبح قیامت ایک دم گرگ تھی اسدؔ	sub.h-e-qayāmat ek dum-e-gurg thī 'asad'
جس دشت میں وہ شوخ دو عالم شکار تھا	jis dasht meñ vo shoḳh-e-do-ālam shikār thā
لرزتا ہے مرا دل زحمت مہر درخشاں پر	laraztā hai mirā dil zahmat-e-mehr-e-daraḳhshāñ par
میں ہوں وہ قطرۂ شبنم کہ ہو خار بیاباں پر	maiñ huuñ vo qatra-e-shabnam ki ho ḳhār-e-bayābāñ par
نہ چھوڑی حضرت یوسف نے یاں بھی خانہ آرائی	na chhoḌī hazrat-e-yūsuf ne yaañ bhī ḳhāna-ārā.ī
سفیدی دیدۂ یعقوب کی پھرتی ہے زنداں پر	safedī dīda-e-yāqūb kī phirtī hai zindāñ par
فنا تعلیم درس بے خودی ہوں اس زمانے سے	fanā tālīm-e-dars-e-be-ḳhudī huuñ us zamāne se
کہ مجنوں لام الف لکھتا تھا دیوار دبستاں پر	ki majnūñ laam alif likhtā thā dīvār-e-dabistāñ par
فراغت کس قدر رہتی مجھے تشویش مرہم سے	farāġhat kis qadar rahtī mujhe tashvīsh-e-marham se
بہم گر صلح کرتے پارہ ہائے دل نمکداں پر	baham gar sulh karte pāra-hā-e-dil namak-dāñ par
نہیں اقلیم الفت میں کوئی طورمار ناز ایسا	nahīñ iqlīm-e-ulfat meñ koī tūmār-e-nāz aisā
کہ پشت چشم سے جس کی نہ ہووے مہر عنواں پر	ki pusht-e-chashm se jis kī na hove mohr unvāñ par
مجھے اب دیکھ کر ابر شفق آلودہ یاد آیا	mujhe ab dekh kar abr-e-shafaq-ālūda yaad aayā
کہ فرقت میں تری آتش برستی تھی گلستاں پر	ki furqat meñ tirī ātish barastī thī gulistāñ par
بجز پرواز شوق ناز کیا باقی رہا ہوگا	ba-juz parvāz-e-shauq-e-nāz kyā baaqī rahā hogā
قیامت اک ہوائے تند ہے خاک شہیداں پر	qayāmat ik havā-e-tund hai ḳhāk-e-shahīdāñ par
نہ لڑ ناصح سے غالبؔ کیا ہوا گر اس نے شدت کی	na laḌ nāseh se 'ġhālib' kyā huā gar us ne shiddat kī
ہمارا بھی تو آخر زور چلتا ہے گریباں پر	hamārā bhī to āḳhir zor chaltā hai garebāñ par
دل خونیں جگر بے صبر و فیض عشق مستغنی	dil-e-ḳhūnīñ-jigar be-sabr-o-faiz-e-ishq-e-mustaġhnī
الٰہی یک قیامت خاور آ ٹوٹے بدخشاں پر	ilāhī yak qayāmat ḳhāvar aa TuuTe badaḳhshāñ par
اسدؔ اے بے تحمل عربدہ بیجا ہے ناصح سے	'asad' ai be-tahammul arbada be-jā hai nāseh se
کہ آخر بے کسوں کا زور چلتا ہے گریباں پر	ki āḳhir be-kasoñ kā zor chaltā hai garebāñ par
بسکہ دشوار ہے ہر کام کا آساں ہونا	bas-ki dushvār hai har kaam kā āsāñ honā
آدمی کو بھی میسر نہیں انساں ہونا	aadmī ko bhī mayassar nahīñ insāñ honā
گریہ چاہے ہے خرابی مرے کاشانے کی	girya chāhe hai ḳharābī mire kāshāne kī
در و دیوار سے ٹپکے ہے بیاباں ہونا	dar o dīvār se Tapke hai bayābāñ honā
وائے دیوانگی شوق کہ ہر دم مجھ کو	vā-e-dīvāngi-e-shauq ki har dam mujh ko
آپ جانا ادھر اور آپ ہی حیراں ہونا	aap jaanā udhar aur aap hī hairāñ honā
جلوہ از بس کہ تقاضائے نگہ کرتا ہے	jalva az-bas-ki taqāzā-e-nigah kartā hai
جوہر آئنہ بھی چاہے ہے مژگاں ہونا	jauhar-e-ā.ina bhī chāhe hai mizhgāñ honā
عشرت قتل گہہ اہل تمنا مت پوچھ	ishrat-e-qatl-gah-e-ahl-e-tamannā mat pūchh
عید نظارہ ہے شمشیر کا عریاں ہونا	īd-e-nazzāra hai shamshīr kā uryāñ honā
لے گئے خاک میں ہم داغ تمنائے نشاط	le ga.e ḳhaak meñ ham dāġh-e-tamannā-e-nashāt
تو ہو اور آپ بہ صد رنگ گلستاں ہونا	tū ho aur aap ba-sad-rañg-e-gulistāñ honā
عشرت پارۂ دل زخم تمنا کھانا	ishrat-e-pāra-e-dil zaḳhm-e-tamannā khānā
لذت ریش جگر غرق نمکداں ہونا	lazzat-e-rīsh-e-jigar ġharq-e-namak-dāñ honā
کی مرے قتل کے بعد اس نے جفا سے توبہ	kī mire qatl ke ba.ad us ne jafā se tauba
ہائے اس زود پشیماں کا پشیماں ہونا	haa.e us zūd-pashīmāñ kā pashemāñ honā
حیف اس چار گرہ کپڑے کی قسمت غالبؔ	haif us chaar girah kapḌe kī qismat 'ġhālib'
جس کی قسمت میں ہو عاشق کا گریباں ہونا	jis kī qismat meñ ho āshiq kā garebāñ honā
آمد خط سے ہوا ہے سرد جو بازار دوست	āmad-e-ḳhat se huā hai sard jo bāzār-e-dost
دود شمع کشتہ تھا شاید خط رخسار دوست	dūd-e-sham-e-kushta thā shāyad ḳhat-e-ruḳhsār-e-dost
اے دل ناعاقبت اندیش ضبط شوق کر	ai dil-e-nā-āqibat-andesh zabt-e-shauq kar
کون لا سکتا ہے تاب جلوۂ دیدار دوست	kaun lā saktā hai tāb-e-jalva-e-dīdār-e-dost
خانہ ویراں سازی حیرت تماشا کیجیے	ḳhāna-vīrāñ-sāzī-e-hairat tamāshā kījiye
صورت نقش قدم ہوں رفتۂ رفتار دوست	sūrat-e-naqsh-e-qadam huuñ rafta-e-raftār-e-dost
عشق میں بیداد رشک غیر نے مارا مجھے	ishq meñ bedād-e-rashk-e-ġhair ne maarā mujhe
کشتۂ دشمن ہوں آخر گرچہ تھا بیمار دوست	kushta-e-dushman huuñ āḳhir garche thā bīmār-e-dost
چشم ما روشن کہ اس بے درد کا دل شاد ہے	chashm-e-mā raushan ki us bedard kā dil shaad hai
دیدۂ پر خوں ہمارا ساغر سرشار دوست	dīda-e-pur-ḳhūñ hamārā sāġhar-e-sarshār-e-dost
غیر یوں کرتا ہے میری پرسش اس کے ہجر میں	ġhair yuuñ kartā hai merī pursish us ke hijr meñ
بے تکلف دوست ہو جیسے کوئی غم خوار دوست	be-takalluf dost ho jaise koī ġham-ḳhvār-e-dost
تاکہ میں جانوں کہ ہے اس کی رسائی واں تلک	taaki maiñ jānūñ ki hai us kī rasā.ī vaañ talak
مجھ کو دیتا ہے پیام وعدۂ دیدار دوست	mujh ko detā hai payām-e-vāda-e-dīdār-e-dost
جب کہ میں کرتا ہوں اپنا شکوۂ ضعف دماغ	jab ki maiñ kartā huuñ apnā shikva-e-zof-e-dimāġh
سر کرے ہے وہ حدیث زلف عنبر بار دوست	sar kare hai vo hadīs-e-zulf-e-ambar-bār-e-dost
چپکے چپکے مجھ کو روتے دیکھ پاتا ہے اگر	chupke chupke mujh ko rote dekh paatā hai agar
ہنس کے کرتا ہے بیان شوخی گفتار دوست	hañs ke kartā hai bayān-e-shoḳhī-e-guftār-e-dost
مہربانی ہائے دشمن کی شکایت کیجیے	mehrbānī-hā-e-dushman kī shikāyat kījiye
تا بیاں کیجے سپاس لذت آزار دوست	tā bayāñ kiije sipās-e-lazzat-e-āzār-e-dost
یہ غزل اپنی مجھے جی سے پسند آتی ہے آپ	ye ġhazal apnī mujhe jī se pasand aatī hai aap
ہے ردیف شعر میں غالبؔ ز بس تکرار دوست	hai radīf-e-sher meñ 'ġhālib' zi-bas takrār-e-dost
چشم بند خلق جز تمثال خود بینی نہیں	chashm-e-band-e-ḳhalq juz timsāl-e-ḳhud-bīnī nahīñ
آئنہ ہے قالب خشت در و دیوار دوست	aa.ina hai qālib-e-ḳhisht-e-dar-o-dīvār-e-dost
برق خرمن زار گوہر ہے نگاہ تیز یاں	barq-e-ḳhirman-zār gauhar hai nigāh-e-tez yaañ
اشک ہو جاتے ہیں خشک از گرمیٔ رفتار دوست	ashk ho jaate haiñ ḳhushk az-garmī-e-raftār-e-dost
ہے سوا نیزے پہ اس کے قامت نوخیز سے	hai savā neze pe us ke qāmat-e-nau-ḳhez se
آفتاب صبح محشر ہے گل دستار دوست	āftāb-e-sub.h-e-mahshar hai gul-e-dastār-e-dost
اے عدوئے مصلحت چند بہ ضبط افسردہ رہ	ai adū-e-maslahat chand ba-zabt afsurda rah
کردنی ہے جمع تاب شوق دیدار دوست	kardanī hai jam.a tāb-e-shoḳhī-e-dīdār-e-dost
لغزشت مستانہ و جوش تماشا ہے اسدؔ	laġhzishat-e-mastāna o josh-e-tamāshā hai 'asad'
آتش مے سے بہار گرمیٔ بازار دوست	ātish-e-mai se bahār-e-garmī-e-bāzār-e-dost
کہتے ہو نہ دیں گے ہم دل اگر پڑا پایا	kahte ho na deñge ham dil agar paḌā paayā
دل کہاں کہ گم کیجے ہم نے مدعا پایا	dil kahāñ ki gum kiije ham ne mudda.ā paayā
عشق سے طبیعت نے زیست کا مزا پایا	ishq se tabī.at ne ziist kā mazā paayā
درد کی دوا پائی درد بے دوا پایا	dard kī davā paa.ī dard-e-be-davā paayā
دوست دار دشمن ہے اعتماد دل معلوم	dost-dār-e-dushman hai e'timād-e-dil ma.alūm
آہ بے اثر دیکھی نالہ نارسا پایا	aah be-asar dekhī naala nā-rasā paayā
سادگی و پرکاری بے خودی و ہشیاری	sādgī o purkārī be-ḳhudī o hushyārī
حسن کو تغافل میں جرأت آزما پایا	husn ko taġhāful meñ jur.at-āzmā paayā
غنچہ پھر لگا کھلنے آج ہم نے اپنا دل	ġhuncha phir lagā khilne aaj ham ne apnā dil
خوں کیا ہوا دیکھا گم کیا ہوا پایا	ḳhuuñ kiyā huā dekhā gum kiyā huā paayā
حال دل نہیں معلوم لیکن اس قدر یعنی	hāl-e-dil nahīñ ma.alūm lekin is qadar ya.anī
ہم نے بارہا ڈھونڈا تم نے بارہا پایا	ham ne bār-hā DhūñDā tum ne bār-hā paayā
شور پند ناصح نے زخم پر نمک چھڑکا	shor-e-pand-e-nāseh ne zaḳhm par namak chhiḌkā
آپ سے کوئی پوچھے تم نے کیا مزا پایا	aap se koī pūchhe tum ne kyā mazā paayā
ہے کہاں تمنا کا دوسرا قدم یا رب	hai kahāñ tamannā kā dūsrā qadam yā rab
ہم نے دشت امکاں کو ایک نقش پا پایا	ham ne dasht-e-imkāñ ko ek naqsh-e-pā paayā
بے دماغ خجلت ہوں رشک امتحاں تا کے	be-dimāġh-e-ḳhajlat huuñ rashk-e-imtihāñ tā-kai
ایک بیکسی تجھ کو عالم آشنا پایا	ek bekasī tujh ko ālam-āshnā paayā
خاک بازی امید کارخانۂ طفلی	ḳhāk-bāzi-e-ummīd kār-ḳhāna-e-tiflī
یاس کو دو عالم سے لب بہ خندہ وا پایا	yaas ko do-ālam se lab-ba-ḳhanda vā paayā
کیوں نہ وحشت غالب باج خواہ تسکیں ہو	kyuuñ na vahshat-e-ġhālib bāj-ḳhvāh-e-taskīñ ho
کشتۂ تغافل کو خصم خوں بہا پایا	kushta-e-taġhāful ko ḳhasm-e-ḳhūñ-bahā paayā
فکر نالہ میں گویا حلقہ ہوں ز سر تا پا	fikr-e-nāla meñ goyā halqa huuñ ze-sar-tā-pā
عضو عضو جوں زنجیر یک دل صدا پایا	uzv uzv juuñ zanjīr yak-dil-e-sadā paayā
شب نظارہ پرور تھا خواب میں خیال اس کا	shab nazāra-parvar thā ḳhvāb meñ ḳhayāl us kā
صبح موجۂ گل کو نقش بوریا پایا	sub.h mauja-e-gul ko naqsh-e-boriyā paayā
جس قدر جگر خوں ہو کوچہ دادن گل ہے	jis qadar jigar ḳhuuñ ho kūcha dādan-e-gul hai
زخم تیغ قاتل کو طرفہ دل کشا پایا	zaḳhm-e-teġh-e-qātil ko turfa dil-kushā paayā
ہے مکیں کی پا داری نام صاحب خانہ	hai makīñ kī pā-dārī nām-e-sāhib-e-ḳhāna
ہم سے تیرے کوچے نے نقش مدعا پایا	ham se tere kūche ne naqsh-e-mudda.ā paayā
نے اسدؔ جفا سائل نے ستم جنوں مائل	ne 'asad' jafā-sā.il ne sitam junūñ-mā.il
تجھ کو جس قدر ڈھونڈا الفت آزما پایا	tujh ko jis qadar DhūñDā ulfat-āzmā paayā
شب کہ وہ مجلس فروز خلوت ناموس تھا	shab ki vo majlis-faroz-e-ḳhalvat-e-nāmūs thā
رشتۂ ہر شمع خار کسوت فانوس تھا	rishta-e-har-sham.a ḳhār-e-kisvat-e-fānūs thā
مشہد عاشق سے کوسوں تک جو اگتی ہے حنا	mash.had-e-āshiq se kosoñ tak jo ugtī hai hinā
کس قدر یارب ہلاک حسرت پا بوس تھا	kis qadar yā-rab halāk-e-hasrat-e-pā-bos thā
حاصل الفت نہ دیکھا جز شکست آرزو	hāsil-e-ulfat na dekhā juz-shikast-e-ārzū
دل بہ دل پیوستہ گویا یک لب افسوس تھا	dil-ba-dil paivasta goyā yak lab-e-afsos thā
کیا کہوں بیماریٔ غم کی فراغت کا بیاں	kyā kahūñ bīmārī-e-ġham kī farāġhat kā bayāñ
جو کہ کھایا خون دل بے منت کیموس تھا	jo ki khāyā ḳhūn-e-dil be-minnat-e-kaimūs thā
بہت سہی غم گیتی شراب کم کیا ہے	bahut sahī ġham-e-gītī sharāb kam kyā hai
غلام ساقیٔ کوثر ہوں مجھ کو غم کیا ہے	ġhulām-e-sāqī-e-kausar huuñ mujh ko ġham kyā hai
تمہاری طرز و روش جانتے ہیں ہم کیا ہے	tumhārī tarz-o-ravish jānte haiñ ham kyā hai
رقیب پر ہے اگر لطف تو ستم کیا ہے	raqīb par hai agar lutf to sitam kyā hai
سخن میں خامۂ غالبؔ کی آتش افشانی	suḳhan meñ ḳhāma-e-ġhālib kī ātish-afshānī
یقیں ہے ہم کو بھی لیکن اب اس میں دم کیا ہے	yaqīñ hai ham ko bhī lekin ab us meñ dam kyā hai
کٹے تو شب کہیں کاٹے تو سانپ کہلاوے	kaTe to shab kaheñ kaaTe to saañp kahlāve
کوئی بتاؤ کہ وہ زلف خم بہ خم کیا ہے	koī batāo ki vo zulf-e-ḳham-ba-ḳham kyā hai
لکھا کرے کوئی احکام طالع مولود	likhā kare koī ahkām-e-tāla-e-maulūd
کسے خبر ہے کہ واں جنبش قلم کیا ہے	kise ḳhabar hai ki vaañ jumbish-e-qalam kyā hai
نہ حشر و نشر کا قائل نہ کیش و ملت کا	na hashr-o-nashr kā qaa.el na kesh o millat kā
خدا کے واسطے ایسے کی پھر قسم کیا ہے	ḳhudā ke vāste aise kī phir qasam kyā hai
وہ داد و دید گراں مایہ شرط ہے ہم دم	vo dād-o-dīd garāñ-māya shart hai hamdam
وگرنہ مہر سلیمان و جام جم کیا ہے	vagarna mehr-e-sulaimān-o-jām-e-jam kyā hai
بزم شاہنشاہ میں اشعار کا دفتر کھلا	bazm-e-shāhanshāh meñ ash.ār kā daftar khulā
رکھیو یا رب یہ در گنجینۂ گوہر کھلا	rakhiyo yā rab ye dar-e-ganjīna-e-gauhar khulā
شب ہوئی پھر انجم رخشندہ کا منظر کھلا	shab huī phir anjum-e-raḳhshanda kā manzar khulā
اس تکلف سے کہ گویا بت کدے کا در کھلا	is takalluf se ki goyā but-kade kā dar khulā
گرچہ ہوں دیوانہ پر کیوں دوست کا کھاؤں فریب	garche huuñ dīvāna par kyuuñ dost kā khā.ūñ fareb
آستیں میں دشنہ پنہاں ہاتھ میں نشتر کھلا	āstīñ meñ dashna pinhāñ haath meñ nashtar khulā
گو نہ سمجھوں اس کی باتیں گو نہ پاؤں اس کا بھید	go na samjhūñ us kī bāteñ go na pā.ūñ us kā bhed
پر یہ کیا کم ہے کہ مجھ سے وہ پری پیکر کھلا	par ye kyā kam hai ki mujh se vo parī-paikar khulā
ہے خیال حسن میں حسن عمل کا سا خیال	hai ḳhayāl-e-husn meñ husn-e-amal kā sā ḳhayāl
خلد کا اک در ہے میری گور کے اندر کھلا	ḳhuld kā ik dar hai merī gor ke andar khulā
منہ نہ کھلنے پر ہے وہ عالم کہ دیکھا ہی نہیں	muñh na khulne par hai vo aalam ki dekhā hī nahīñ
زلف سے بڑھ کر نقاب اس شوخ کے منہ پر کھلا	zulf se baḌh kar naqāb us shoḳh ke muñh par khulā
در پہ رہنے کو کہا اور کہہ کے کیسا پھر گیا	dar pe rahne ko kahā aur kah ke kaisā phir gayā
جتنے عرصے میں مرا لپٹا ہوا بستر کھلا	jitne arse meñ mirā lipTā huā bistar khulā
کیوں اندھیری ہے شب غم ہے بلاؤں کا نزول	kyuuñ añdherī hai shab-e-ġham hai balāoñ kā nuzūl
آج ادھر ہی کو رہے گا دیدۂ اختر کھلا	aaj udhar hī ko rahegā dīda-e-aḳhtar khulā
کیا رہوں غربت میں خوش جب ہو حوادث کا یہ حال	kyā rahūñ ġhurbat meñ ḳhush jab ho havādis kā ye haal
نامہ لاتا ہے وطن سے نامہ بر اکثر کھلا	naama laatā hai vatan se nāma-bar aksar khulā
اس کی امت میں ہوں میں میرے رہیں کیوں کام بند	us kī ummat meñ huuñ maiñ mere raheñ kyuuñ kaam band
واسطے جس شہہ کے غالبؔ گنبد بے در کھلا	vāste jis shah ke 'ġhālib' gumbad-e-be-dar khulā
گرم فریاد رکھا شکل نہالی نے مجھے	garm-e-fariyād rakhā shakl-e-nihālī ne mujhe
تب اماں ہجر میں دی برد لیالی نے مجھے	tab amaañ hijr meñ dī bard-e-layālī ne mujhe
نسیہ و نقد دو عالم کی حقیقت معلوم	nisyah-o-naqd-e-do-ālam kī haqīqat mālūm
لے لیا مجھ سے مری ہمت عالی نے مجھے	le liyā mujh se mirī himmat-e-ālī ne mujhe
کثرت آرائی وحدت ہے پرستاری وہم	kasrat-ārā.i-e-vahdat hai parastārī-e-vahm
کر دیا کافر ان اصنام خیالی نے مجھے	kar diyā kāfir in asnām-e-ḳhayālī ne mujhe
ہوس گل کے تصور میں بھی کھٹکا نہ رہا	havas-e-gul ke tasavvur meñ bhī khaTkā na rahā
عجب آرام دیا بے پر و بالی نے مجھے	ajab ārām diyā be-par-o-bālī ne mujhe
زندگی میں بھی رہا ذوق فنا کا مارا	zindagī meñ bhī rahā zauq-e-fanā kā maarā
نشہ بخشا غضب اس ساغر خالی نے مجھے	nashsha baḳhshā ġhazab us sāġhar-e-ḳhālī ne mujhe
بسکہ تھی فصل خزان چمنستان سخن	bas-ki thī fasl-e-ḳhizān-e-chamanistān-e-suḳhan
رنگ شہرت نہ دیا تازہ خیالی نے مجھے	rañg-e-shohrat na diyā tāza-ḳhayālī ne mujhe
جلوۂ خور سے فنا ہوتی ہے شبنم غالبؔ	jalva-e-ḳhur se fanā hotī hai shabnam 'ġhālib'
کھو دیا سطوت اسماۓ جلالی نے مجھے	kho diyā satvat-e-asmā-e-jalālī ne mujhe
ہم پر جفا سے ترک وفا کا گماں نہیں	ham par jafā se tark-e-vafā kā gumāñ nahīñ
اک چھیڑ ہے وگرنہ مراد امتحاں نہیں	ik chheḌ hai vagarna murād imtihāñ nahīñ
کس منہ سے شکر کیجئے اس لطف خاص کا	kis muñh se shukr kījiye is lutf-e-ḳhās kā
پرسش ہے اور پاے سخن درمیاں نہیں	pursish hai aur pā-e-suḳhan darmiyāñ nahīñ
ہم کو ستم عزیز ستم گر کو ہم عزیز	ham ko sitam aziiz sitamgar ko ham aziiz
نا مہرباں نہیں ہے اگر مہرباں نہیں	nā-mehrbāñ nahīñ hai agar mehrbāñ nahīñ
بوسہ نہیں نہ دیجیے دشنام ہی سہی	bosa nahīñ na dījiye dushnām hī sahī
آخر زباں تو رکھتے ہو تم گر دہاں نہیں	āḳhir zabāñ to rakhte ho tum gar dahāñ nahīñ
ہر چند جاں گدازی قہر و عتاب ہے	har-chand jāñ-gudāzi-e-qahr-o-itāb hai
ہر چند پشت گرمی تاب و تواں نہیں	har-chand pusht-e-garmi-e-tāb-o-tavāñ nahīñ
جاں مطرب ترانۂ ہل من مزید ہے	jaañ mutrib-e-tarāna-e-hal-mim-mazīd hai
لب پردہ سنج زمزمۂ الاماں نہیں	lab parda-sañj-e-zamzama-e-al-amāñ nahīñ
خنجر سے چیر سینہ اگر دل نہ ہو دو نیم	ḳhanjar se chiir siina agar dil na ho do-nīm
دل میں چھری چبھو مژہ گر خونچکاں نہیں	dil meñ chhurī chubho mizha gar ḳhūñ-chakāñ nahīñ
ہے ننگ سینہ دل اگر آتش کدہ نہ ہو	hai nañg-e-sīnā dil agar ātish-kada na ho
ہے عار دل نفس اگر آذر فشاں نہیں	hai ār-e-dil nafas agar āzar-fishāñ nahīñ
نقصاں نہیں جنوں میں بلا سے ہو گھر خراب	nuqsāñ nahīñ junūñ meñ balā se ho ghar ḳharāb
سو گز زمیں کے بدلے بیاباں گراں نہیں	sau gaz zamīñ ke badle bayābāñ girāñ nahīñ
کہتے ہو کیا لکھا ہے تری سر نوشت میں	kahte ho kyā likhā hai tirī sarnavisht meñ
گویا جبیں پہ سجدۂ بت کا نشاں نہیں	goyā jabīñ pe sajda-e-but kā nishāñ nahīñ
پاتا ہوں اس سے داد کچھ اپنے کلام کی	paatā huuñ us se daad kuchh apne kalām kī
روح القدس اگرچہ مرا ہم زباں نہیں	rūhul-qudus agarche mirā ham-zabāñ nahīñ
جاں ہے بہائے بوسہ ولے کیوں کہے ابھی	jaañ hai bahā-e-bosa vale kyuuñ kahe abhī
غالبؔ کو جانتا ہے کہ وہ نیم جاں نہیں	'ġhālib' ko jāntā hai ki vo nīm-jāñ nahīñ
جس جا کہ پائے سیل بلا درمیاں نہیں	jis jā ki pā-e-sail-e-balā darmiyāñ nahīñ
دیوانگاں کو واں ہوس خانماں نہیں	dīvānagāñ ko vaañ havas-e-ḳhānmāñ nahīñ
گل غنچگی میں غرقۂ دریائے رنگ ہے	gul ġhunchagī meñ ġharqa-e-dariyā-e-rañg hai
اے آگہی فریب تماشا کہاں نہیں	ai āgahī fareb-e-tamāshā kahāñ nahīñ
کس جرم سے ہے چشم تجھے حسرت قبول	kis jurm se hai chashm tujhe hasrat qubūl
برگ حنا مگر مژۂ خوں فشاں نہیں	barg-e-hinā magar mizha-e-ḳhūñ-fishāñ nahīñ
ہر رنگ گردش آئنہ ایجاد درد ہے	har rañg-e-gardish aa.ina ījād-e-dard hai
اشک سحاب جز بہ وداع خزاں نہیں	ashk-e-sahāb juz ba-vidā-e-ḳhizāñ nahīñ
جز عجز کیا کروں بہ تمنائے بے خودی	juz ijz kyā karūñ ba-tamannā-e-be-ḳhudī
طاقت حریف سختیٔ خواب گراں نہیں	tāqat harīf-e-saḳhtī-e-ḳhvāb-e-girāñ nahīñ
عبرت سے پوچھ درد پریشانیٔ نگاہ	ibrat se pūchh dard-e-pareshānī-e-nigāh
یہ گرد وہم جز بسر امتحاں نہیں	ye gard-e-vahm juz basar-e-imtihāñ nahīñ
برق بجان حوصلہ آتش فگن اسدؔ	barq-e-ba-jān-e-hausla ātish-fagan 'asad'
اے دل فسردہ طاقت ضبط فغاں نہیں	ai dil-fasurda tāqat-e-zabt-e-fuġhāñ nahīñ
سیماب پشت گرمی آئینہ دے ہے ہم	sīmāb-pusht garmi-e-ā.īna de hai ham
حیراں کیے ہوئے ہیں دل بے قرار کے	hairāñ kiye hue haiñ dil-e-be-qarār ke
آغوش گل کشودہ براۓ وداع ہے	āġhosh-e-gul kushūda barā-e-vidā hai
اے عندلیب چل کہ چلے دن بہار کے	ai andalīb chal ki chale din bahār ke
یوں بعد ضبط اشک پھروں گرد یار کے	yuuñ bād-e-zabt-e-ashk phirūñ gird yaar ke
پانی پیے کسو پہ کوئی جیسے وار کے	paanī piye kisū pe koī jaise vaar ke
بعد از وداع یار بہ خوں در تپیدہ ہیں	bād-az-vidā-e-yār ba-ḳhūñ dar tapīda haiñ
نقش قدم ہیں ہم کف پاۓ نگار کے	naqsh-e-qadam haiñ ham kaf-e-pā-e-nigār ke
ہم مشق فکر وصل و غم ہجر سے اسدؔ	ham mashq-e-fikr-e-vasl-o-ġham-e-hijr se 'asad'
لائق نہیں رہے ہیں غم روزگار کے	laa.eq nahīñ rahe haiñ ġham-e-rozgār ke
کل کے لیے کر آج نہ خست شراب میں	kal ke liye kar aaj na ḳhissat sharāb meñ
یہ سوء ظن ہے ساقی کوثر کے باب میں	ye sū-e-zan hai sāqi-e-kausar ke baab meñ
ہیں آج کیوں ذلیل کہ کل تک نہ تھی پسند	haiñ aaj kyuuñ zalīl ki kal tak na thī pasand
گستاخی فرشتہ ہماری جناب میں	gustāḳhi-e-farishta hamārī janāb meñ
جاں کیوں نکلنے لگتی ہے تن سے دم سماع	jaañ kyuuñ nikalne lagtī hai tan se dam-e-samā
گر وہ صدا سمائی ہے چنگ و رباب میں	gar vo sadā samā.ī hai chañg o rabāb meñ
رو میں ہے رخش عمر کہاں دیکھیے تھمے	rau meñ hai raḳhsh-e-umr kahāñ dekhiye thame
نے ہاتھ باگ پر ہے نہ پا ہے رکاب میں	ne haath baag par hai na pā hai rikāb meñ
اتنا ہی مجھ کو اپنی حقیقت سے بعد ہے	utnā hī mujh ko apnī haqīqat se bod hai
جتنا کہ وہم غیر سے ہوں پیچ و تاب میں	jitnā ki vahm-e-ġhair se huuñ pech-o-tāb meñ
اصل شہود و شاہد و مشہود ایک ہے	asl-e-shuhūd-o-shāhid-o-mash.hūd ek hai
حیراں ہوں پھر مشاہدہ ہے کس حساب میں	hairāñ huuñ phir mushāhida hai kis hisāb meñ
ہے مشتمل نمود صور پر وجود بحر	hai mushtamil numūd-e-suvar par vajūd-e-bahar
یاں کیا دھرا ہے قطرہ و موج و حباب میں	yaañ kyā dharā hai qatra o mauj-o-habāb meñ
شرم اک ادائے ناز ہے اپنے ہی سے سہی	sharm ik adā-e-nāz hai apne hī se sahī
ہیں کتنے بے حجاب کہ ہیں یوں حجاب میں	haiñ kitne be-hijāb ki haiñ yuuñ hijāb meñ
آرایش جمال سے فارغ نہیں ہنوز	ārā.ish-e-jamāl se fāriġh nahīñ hunūz
پیش نظر ہے آئنہ دایم نقاب میں	pesh-e-nazar hai aa.ina daa.im naqāb meñ
ہے غیب غیب جس کو سمجھتے ہیں ہم شہود	hai ġhaib-e-ġhaib jis ko samajhte haiñ ham shuhūd
ہیں خواب میں ہنوز جو جاگے ہیں خواب میں	haiñ ḳhvāb meñ hunūz jo jaage haiñ ḳhvāb meñ
غالبؔ ندیم دوست سے آتی ہے بوئے دوست	'ġhālib' nadīm-e-dost se aatī hai bū-e-dost
مشغول حق ہوں بندگی بو تراب میں	mashġhūl-e-haq huuñ bandagi-e-bū-turāb meñ
شمار سبحہ مرغوب بت مشکل پسند آیا	shumār-e-sub.ha marġhūb-e-but-e-mushkil-pasand aayā
تماشاۓ بہ یک کف بردن صد دل پسند آیا	tamāshā-e-ba-yak-kaf burdan-e-sad-dil-pasand aayā
بہ فیض بے دلی نومیدی جاوید آساں ہے	ba-faiz-e-be-dilī naumīdi-e-jāved āsāñ hai
کشایش کو ہمارا عقدۂ مشکل پسند آیا	kushāyish ko hamārā uqda-e-mushkil-pasand aayā
ہوائے سیر گل آئینۂ بے مہری قاتل	havā-e-sair-e-gul ā.īna-e-be-mehri-e-qātil
کہ انداز بہ خوں غلتیدن بسمل پسند آیا	ki andāz-e-ba-ḳhūñ-ġhaltīdan-e-bismil-pasand aayā
روانی ہاۓ موج خون بسمل سے ٹپکتا ہے	ravānī-hā-e-mauj-e-ḳhūn-e-bismil se Tapaktā hai
کہ لطف بے تحاشا رفتن قاتل پسند آیا	ki lutf-e-be-tahāshā-raftan-e-qātil-pasand aayā
اسدؔ ہر جا سخن نے طرح باغ تازہ ڈالی ہے	'asad' har jā suḳhan ne tarh-e-bāġh-e-tāza Daalī hai
مجھے رنگ بہار ایجادی بیدل پسند آیا	mujhe rañg-e-bahār-ījādi-e-be-dil-pasand aayā
جنوں تہمت کش تسکیں نہ ہو گر شادمانی کی	junūñ tohmat-kash-e-taskīñ na ho gar shādmānī kī
نمک پاش خراش دل ہے لذت زندگانی کی	namak-pāsh-e-ḳharāsh-e-dil hai lazzat zindagānī kī
کشاکش‌ ہاۓ ہستی سے کرے کیا سعی آزادی	kashākash-hā-e-hastī se kare kyā sa.i-e-āzādī
ہوئی زنجیر موج آب کو فرصت روانی کی	huī zanjīr mauj-e-āb ko fursat ravānī kī
پس از مردن بھی دیوانہ زیارت گاہ طفلاں ہے	pas-az-murdan bhī dīvāna ziyārat-gāh-e-tiflāñ hai
شرار سنگ نے تربت پہ میری گل فشانی کی	sharār-e-sañg ne turbat pe merī gul-fishānī kī
لطافت بے کثافت جلوہ پیدا کر نہیں سکتی	latāfat be-kasāfat jalva paidā kar nahīñ saktī
چمن زنگار ہے آئینۂ باد بہاری کا	chaman zañgār hai ā.īna-e-bād-e-bahārī kā
حریف جوشش دریا نہیں خودداری ساحل	harīf-e-joshish-e-dariyā nahīñ ḳhuddārī-e-sāhil
جہاں ساقی ہو تو باطل ہے دعویٰ ہوشیاری کا	jahāñ saaqī ho tū bātil hai da.avā hoshiyārī kā
بہار رنگ خون گل ہے ساماں اشک باری کا	bahār-e-rañg-e-ḳhūn-e-gul hai sāmāñ ashk-bārī kā
جنون برق نشتر ہے رگ ابر بہاری کا	junūn-e-barq nashtar hai rag-e-abr-e-bahārī kā
برائے حل مشکل ہوں ز پا افتادۂ حسرت	barā-e-hall-e-mushkil huuñ zi-pā uftāda-e-hasrat
بندھا ہے عقدۂ خاطر سے پیماں خاکساری کا	bañdhā hai uqda-e-ḳhātir se paimāñ ḳhāksārī kā
بہ وقت سرنگونی ہے تصور انتظارستاں	ba-vaqt-e-sar-nigūnī hai tasavvur intizāristāñ
نگہ کو آبلوں سے شغل ہے اختر شماری کا	nigah ko ābloñ se shaġhl hai aḳhtar-shumārī kā
اسدؔ ساغر کش تسلیم ہو گردش سے گردوں کی	'asad' sāġhar-kash-e-taslīm ho gardish se gardūñ kī
کہ ننگ فہم مستاں ہے گلہ بد روزگاری کا	ki nañg-e-fahm-e-mastāñ hai gila bad-rozg-ārī kā
سرگشتگی میں عالم ہستی سے یاس ہے	sar-gashtagī meñ ālam-e-hastī se yaas hai
تسکیں کو دے نوید کہ مرنے کی آس ہے	taskīñ ko de naved ki marne kī aas hai
لیتا نہیں مرے دل آوارہ کی خبر	letā nahīñ mire dil-e-āvāra kī ḳhabar
اب تک وہ جانتا ہے کہ میرے ہی پاس ہے	ab tak vo jāntā hai ki mere hī paas hai
کیجیے بیاں سرور تپ غم کہاں تلک	kījiye bayāñ surūr-e-tap-e-ġham kahāñ talak
ہر مو مرے بدن پہ زبان سپاس ہے	har mū mire badan pe zabān-e-sipās hai
ہے وہ غرور حسن سے بیگانۂ وفا	hai vo ġhurūr-e-husn se begāna-e-vafā
ہرچند اس کے پاس دل حق شناس ہے	har-chand us ke paas dil-e-haq-shanās hai
پی جس قدر ملے شب مہتاب میں شراب	pī jis qadar mile shab-e-mahtāb meñ sharāb
اس بلغمی مزاج کو گرمی ہی راس ہے	is balġhamī-mizāj ko garmī hī raas hai
ہر اک مکان کو ہے مکیں سے شرف اسدؔ	har ik makān ko hai makīñ se sharaf 'asad'
مجنوں جو مر گیا ہے تو جنگل اداس ہے	majnūñ jo mar gayā hai to jañgal udaas hai
کیا غم ہے اس کو جس کا علیؔ سا امام ہو	kyā ġham hai us ko jis kā 'alī' sā imaam ho
اتنا بھی اے فلک زدہ کیوں بد حواس ہے	itnā bhī ai falak-zada kyuuñ bad-havās hai
خموشیوں میں تماشا ادا نکلتی ہے	ḳhamoshiyoñ meñ tamāshā adā nikaltī hai
نگاہ دل سے ترے سرمہ سا نکلتی ہے	nigāh dil se tire surma-sā nikaltī hai
فشار تنگی خلوت سے بنتی ہے شبنم	fashār-e-tañgī-e-ḳhalvat se bantī hai shabnam
صبا جو غنچے کے پردے میں جا نکلتی ہے	sabā jo ġhunche ke parde meñ jā nikaltī hai
نہ پوچھ سینۂ عاشق سے آب تیغ نگاہ	na pūchh sīna-e-āshiq se āb-e-teġh-e-nigāh
کہ زخم روزن در سے ہوا نکلتی ہے	ki zaḳhm-e-rauzan-e-dar se havā nikaltī hai
بہ رنگ شیشہ ہوں یک گوشۂ دل خالی	ba-rañg-e-shīsha huuñ yak-gosha-e-dil-e-ḳhālī
کبھی پری مری خلوت میں آ نکلتی ہے	kabhī parī mirī ḳhalvat meñ aa nikaltī hai
میں اور بزم مے سے یوں تشنہ کام آؤں	maiñ aur bazm-e-mai se yuuñ tishna-kām aa.uuñ
گر میں نے کی تھی توبہ ساقی کو کیا ہوا تھا	gar maiñ ne kī thī tauba saaqī ko kyā huā thā
ہے ایک تیر جس میں دونوں چھدے پڑے ہیں	hai ek tiir jis meñ donoñ chhide paḌe haiñ
وہ دن گئے کہ اپنا دل سے جگر جدا تھا	vo din ga.e ki apnā dil se jigar judā thā
درماندگی میں غالبؔ کچھ بن پڑے تو جانوں	darmāndagī meñ 'ġhālib' kuchh ban paḌe to jānūñ
جب رشتہ بے گرہ تھا ناخن گرہ کشا تھا	jab rishta be-girah thā nāḳhun girah-kushā thā
شبنم بہ گل لالہ نہ خالی ز ادا ہے	shabnam ba-gul-e-lāla na ḳhālī z-adā hai
داغ دل بے درد نظر گاہ حیا ہے	dāġh-e-dil-e-bedard nazar-gāh-e-hayā hai
دل خوں شدۂ کشمکش حسرت دیدار	dil ḳhūñ-shuda-e-kashmakash-e-hasrat-e-dīdār
آئینہ بہ دست بت بد مست حنا ہے	ā.īna ba-dast-e-but-e-bad-mast hinā hai
شعلے سے نہ ہوتی ہوس شعلہ نے جو کی	shole se na hotī havas-e-shola ne jo kī
جی کس قدر افسردگی دل پہ جلا ہے	jī kis qadar afsurdagi-e-dil pe jalā hai
تمثال میں تیری ہے وہ شوخی کہ بہ صد ذوق	timsāl meñ terī hai vo shoḳhī ki ba-sad-zauq
آئینہ بہ انداز گل آغوش کشا ہے	ā.īna ba-andāz-e-gul āġhosh-kushā hai
قمری کف خاکستر و بلبل قفس رنگ	qumrī kaf-e-ḳhākistar o bulbul qafas-e-rañg
اے نالہ نشان جگر سوختہ کیا ہے	ai naala nishān-e-jigar-e-soḳhta kyā hai
خو نے تری افسردہ کیا وحشت دل کو	ḳhū ne tirī afsurda kiyā vahshat-e-dil ko
معشوقی و بے حوصلگی طرفہ بلا ہے	māshūqī o be-hauslagī tarfa balā hai
مجبوری و دعواۓ گرفتاری الفت	majbūrī o dāvā-e-giraftāri-e-ulfat
دست تۂ سنگ آمدہ پیمان وفا ہے	dast-e-tah-e-sañg-āmda paimān-e-vafā hai
معلوم ہوا حال شہیدان گزشتہ	mālūm huā hāl-e-shahīdān-e-guzashta
تیغ ستم آئینۂ تصویر نما ہے	teġh-e-sitam ā.īna-e-tasvīr-numā hai
اے پرتو خورشید جہاں تاب ادھر بھی	ai partav-e-ḳhurshīd-e-jahāñ-tāb idhar bhī
سائے کی طرح ہم پہ عجب وقت پڑا ہے	saa.e kī tarah ham pe ajab vaqt paḌā hai
ناکردہ گناہوں کی بھی حسرت کی ملے داد	nā-karda gunāhoñ kī bhī hasrat kī mile daad
یا رب اگر ان کردہ گناہوں کی سزا ہے	yā rab agar in karda gunāhoñ kī sazā hai
بیگانگی خلق سے بیدل نہ ہو غالبؔ	begānagī-e-ḳhalq se be-dil na ho 'ġhālib'
کوئی نہیں تیرا تو مری جان خدا ہے	koī nahīñ terā to mirī jaan ḳhudā hai
دونوں جہان دے کے وہ سمجھے یہ خوش رہا	donoñ jahān de ke vo samjhe ye ḳhush rahā
یاں آ پڑی یہ شرم کہ تکرار کیا کریں	yaañ aa paḌī ye sharm ki takrār kyā kareñ
تھک تھک کے ہر مقام پہ دو چار رہ گئے	thak thak ke har maqām pe do chaar rah ga.e
تیرا پتہ نہ پائیں تو ناچار کیا کریں	terā pata na paa.eñ to nā-chār kyā kareñ
کیا شمع کے نہیں ہیں ہوا خواہ بزم میں	kyā sham.a ke nahīñ haiñ havā-ḳhvāh bazm meñ
ہو غم ہی جاں گداز تو غم خوار کیا کریں	ho ġham hī jāñ-gudāz to ġham-ḳhvār kyā kareñ
جراحت تحفہ الماس ارمغاں داغ جگر ہدیہ	jarāhat-tohfa almās-armuġhāñ dāġh-e-jigar hadiya
مبارک باد اسدؔ غم خوار جان دردمند آیا	mubārakbād 'asad' ġham-ḳhvār-e-jān-e-dardmand aayā
جنوں گرم انتظار و نالہ بیتابی کمند آیا	junūñ garm intizār o naala betābī kamand aayā
سویدا تا بلب زنجیری دود سپند آیا	suvaidā tā ba-lab zanjīrī duud sipand aayā
مہ اختر فشاں کی بہر استقبال آنکھوں سے	mah aḳhtar fashāñ kī bahr istiqbāl āñkhoñ se
تماشا کشور آئینہ میں آئینہ بند آیا	tamāshā kishvar ā.īna meñ ā.īna band aayā
تغافل بد گمانی بلکہ میری سخت جانی سے	taġhāful bad-gumānī balki merī saḳht jaanī se
نگاہ بے حجاب ناز کو بیم گزند آیا	nigāh be hijāb naaz ko biim gazand aayā
فضا خندہ گل تنگ و ذوق عیش بے پردا	fazā ḳhanda gul tañg o zauq aish be pardā
فراغت گاہ آغوش وداع دل پسند آیا	farāġhat gaah āġhosh vidā.a dil pasand aayā
عدم ہے خیر خواہ جلوہ کو زندان بیتابی	adam hai ḳhair ḳhvāh jalva ko zindān betābi
خرام ناز برق خرمن سعی سپند آیا	ḳhirām naaz barq ḳhirman sa.ī sipand aayā
مند گئیں کھولتے ہی کھولتے آنکھیں غالبؔ	muñd ga.iiñ kholte hī kholte āñkheñ 'ġhālib'
یار لائے مری بالیں پہ اسے پر کس وقت	yaar laa.e mirī bālīñ pe use par kis vaqt
ہوں میں بھی تماشائی نیرنگ تمنا	huuñ maiñ bhī tamāshā.i-e-nairañg-e-tamannā
مطلب نہیں کچھ اس سے کہ مطلب ہی بر آوے	matlab nahīñ kuchh is se ki matlab hī bar aave
حریف مطلب مشکل نہیں فسون نیاز	harīf-e-matlab-e-mushkil nahīñ fusūn-e-niyāz
دعا قبول ہو یا رب کہ عمر خضر دراز	duā qubūl ho yā rab ki umr-e-ḳhizr darāz
نہ ہو بہ ہرزہ بیاباں نورد وہم وجود	na ho ba-harzah bayābāñ-navard-e-vahm-e-vajūd
ہنوز تیرے تصور میں ہے نشیب و فراز	hanūz tere tasavvur meñ hai nasheb-o-farāz
وصال جلوہ تماشا ہے پر دماغ کہاں	visāl jalva tamāshā hai par dimāġh kahāñ
کہ دیجے آئنۂ انتظار کو پرداز	ki diije ā.ina-e-intizār ko pardāz
ہر ایک ذرۂ عاشق ہے آفتاب پرست	har ek zarra-e-āshiq hai āftāb-parast
گئی نہ خاک ہوئے پر ہواۓ جلوۂ ناز	ga.ī na ḳhaak hue par havā-e-jalva-e-nāz
نہ پوچھ وسعت مے خانۂ جنوں غالبؔ	na pūchh vus.at-e-mai-ḳhāna-e-junūñ 'ġhālib'
جہاں یہ کاسۂ گردوں ہے ایک خاک انداز	jahāñ ye kāsa-e-gardūñ hai ek ḳhāk-andāz
فریب صنعت ایجاد کا تماشا دیکھ	fareb-e-san.at-e-ījād kā tamāshā dekh
نگاہ عکس فروش و خیال آئنہ ساز	nigāh aks-farosh o ḳhayāl ā.ina-sāz
ز بسکہ جلوۂ صییاد حیرت آرا ہے	zi-bas-ki jalva-e-sayyād hairat-ārā hai
اڑی ہے صفحۂ خاطر سے صورت پرواز	uḌī hai safha-e-ḳhātir se sūrat-e-parvāz
ہجوم فکر سے دل مثل موج لرزے ہے	hujūm-e-fikr se dil misl-e-mauj larze hai
کہ شیشہ نازک و صہبائے آبگینہ گداز	ki shīsha nāzuk o sahbā-e-ābgīna-gudāz
اسدؔ سے ترک وفا کا گماں وہ معنی ہے	'asad' se tark-e-vafā kā gumāñ vo ma.anī hai
کہ کھینچیے پر طائر سے صورت پرواز	ki khīñchiye par-e-tā.ir se sūrat-e-parvāz
ہنوز اے اثر دید ننگ رسوائی	hanūz ai asar-e-dīd nañg-e-rusvā.ī
نگاہ فتنہ خرام و در دو عالم باز	nigāh fitna-ḳhirām o dar-e-do-ālam baaz
ہے سبزہ زار ہر در و دیوار غم کدہ	hai sabza-zār har dar-o-dīvār-e-ġham-kada
جس کی بہار یہ ہو پھر اس کی خزاں نہ پوچھ	jis kī bahār ye ho phir us kī ḳhizāñ na pūchh
ناچار بیکسی کی بھی حسرت اٹھائیے	nā-chār bekasī kī bhī hasrat uThā.iye
دشواریٔ رہ و ستم ہم رہاں نہ پوچھ	dushvāri-e-rah-o-sitam-e-ham-rahāñ na pūchh
جز دل سراغ درد بہ دل خفتگاں نہ پوچھ	juz dil surāġh-e-dard ba-dil-ḳhuftagāñ na pūchh
آئینہ عرض کر خط و خال بیاں نہ پوچھ	ā.īna arz kar ḳhat-o-ḳhāl-e-bayāñ na pūchh
ہندوستان سایۂ گل پاۓ تخت تھا	hindostān sāya-e-gul pā-e-taḳht thā
جاہ و جلال عہد وصال بتاں نہ پوچھ	jāh-o-jalāl-e-ahd-e-visāl-e-butāñ na pūchh
غفلت متاع کفۂ میزان عدل ہوں	ġhaflat-matā-e-kaffa-e-mīzān-e-adl huuñ
یا رب حساب سختیٔ خواب گراں نہ پوچھ	yā rab hisāb-e-saḳhti-e-ḳhvāb-e-girāñ na pūchh
ہر داغ تازہ یک دل داغ انتظار ہے	har dāġh-e-tāza yak-dil-e-dāġh intizār hai
عرض فضاۓ سینۂ درد امتحاں نہ پوچھ	arz-e-fazā-e-sīna-e-dard imtihāñ na pūchh
کہتا تھا کل وہ محرم راز اپنے سے کہ آہ	kahtā thā kal vo mahram-e-rāz apne se ki aah
درد جدائی اسدؔ اللہ خاں نہ پوچھ	dard-e-judā.i-e-'asad'-ullāh-ḳhāñ na pūchh
پرواز یک تپ غم تسخیر نالہ ہے	parvāz-e-yak-tap-e-ġham-e-tasḳhīr-e-nāla hai
گرمیٔ نبض خار و خس آشیاں نہ پوچھ	garmī-e-nabz-e-nabz-e-ḳhār-o-ḳhas-e-āshiyāñ na pūchh
تو مشق باز کر دل پروانہ ہے بہار	tū mashq-e-bāz kar dil-e-parvāna hai bahār
بیتابیٔ تجلیٔ آتش بجاں نہ پوچھ	betābī-e-tajallī-e-ātish-ba-jāñ na pūchh
میں انہیں چھیڑوں اور کچھ نہ کہیں	maiñ unheñ chheḌūñ aur kuchh na kaheñ
چل نکلتے جو مے پیے ہوتے	chal nikalte jo mai piye hote
قہر ہو یا بلا ہو جو کچھ ہو	qahr ho yā balā ho jo kuchh ho
کاش کے تم مرے لیے ہوتے	kaash ke tum mire liye hote
میری قسمت میں غم گر اتنا تھا	merī qismat meñ ġham gar itnā thā
دل بھی یارب کئی دیے ہوتے	dil bhī yā-rab ka.ī diye hote
آ ہی جاتا وہ راہ پر غالبؔ	aa hī jaatā vo raah par 'ġhālib'
کوئی دن اور بھی جیے ہوتے	koī din aur bhī jiye hote
قفس میں ہوں گر اچھا بھی نہ جانیں میرے شیون کو	qafas meñ huuñ gar achchhā bhī na jāneñ mere shevan ko
مرا ہونا برا کیا ہے نوا سنجان گلشن کو	mirā honā burā kyā hai navā-sanjān-e-gulshan ko
نہیں گر ہمدمی آساں نہ ہو یہ رشک کیا کم ہے	nahīñ gar hamdamī āsāñ na ho ye rashk kyā kam hai
نہ دی ہوتی خدایا آرزوئے دوست دشمن کو	na dī hotī ḳhudāyā ārzū-e-dost dushman ko
نہ نکلا آنکھ سے تیری اک آنسو اس جراحت پر	na niklā aañkh se terī ik aañsū us jarāhat par
کیا سینے میں جس نے خوں چکاں مژگان سوزن کو	kiyā siine meñ jis ne ḳhūñ-chakāñ mizhgān-e-sozan ko
خدا شرمائے ہاتھوں کو کہ رکھتے ہیں کشاکش میں	ḳhudā sharmā.e hāthoñ ko ki rakhte haiñ kashākash meñ
کبھی میرے گریباں کو کبھی جاناں کے دامن کو	kabhī mere garebāñ ko kabhī jānāñ ke dāman ko
ابھی ہم قتل گہہ کا دیکھنا آساں سمجھتے ہیں	abhī ham qatl-gah kā dekhnā āsāñ samajhte haiñ
نہیں دیکھا شناور جوئے خوں میں تیرے توسن کو	nahīñ dekhā shanāvar jū-e-ḳhūñ meñ tere tausan ko
ہوا چرچا جو میرے پاؤں کی زنجیر بننے کا	huā charchā jo mere paañv kī zanjīr banñe kā
کیا بیتاب کاں میں جنبش جوہر نے آہن کو	kiyā betāb kaañ meñ jumbish-e-jauhar ne aahan ko
خوشی کیا کھیت پر میرے اگر سو بار ابر آوے	ḳhushī kyā khet par mere agar sau baar abr aave
سمجھتا ہوں کہ ڈھونڈے ہے ابھی سے برق خرمن کو	samajhtā huuñ ki DhūñDe hai abhī se barq ḳhirman ko
وفا داری بشرط استواری اصل ایماں ہے	vafā-dārī ba-shart-e-ustuvārī asl īmāñ hai
مرے بت خانے میں تو کعبہ میں گاڑو برہمن کو	mare but-ḳhāne meñ to ka.abe meñ gaaḌo barahman ko
شہادت تھی مری قسمت میں جو دی تھی یہ خو مجھ کو	shahādat thī mirī qismat meñ jo dī thī ye ḳhū mujh ko
جہاں تلوار کو دیکھا جھکا دیتا تھا گردن کو	jahāñ talvār ko dekhā jhukā detā thā gardan ko
نہ لٹتا دن کو تو کب رات کو یوں بے خبر سوتا	na luTtā din ko to kab raat ko yuuñ be-ḳhabar sotā
رہا کھٹکا نہ چوری کا دعا دیتا ہوں رہزن کو	rahā khaTkā na chorī kā duā detā huuñ rahzan ko
سخن کیا کہہ نہیں سکتے کہ جویا ہوں جواہر کے	suḳhan kyā kah nahīñ sakte ki juuyā huuñ javāhir ke
جگر کیا ہم نہیں رکھتے کہ کھودیں جا کے معدن کو	jigar kyā ham nahīñ rakhte ki khodeñ jā ke ma.adan ko
مرے شاہ سلیماں جاہ سے نسبت نہیں غالبؔ	mire shāh-e-sulaimāñ-jāh se nisbat nahīñ 'ġhālib'
فریدون و جم و کے خسرو و داراب و بہمن کو	farīdūn o jam o ke ḳhusrav o dārāb o bahman ko
تغافل دوست ہوں میرا دماغ عجز عالی ہے	taġhāful-dost huuñ merā dimāġh-e-ajz aalī hai
اگر پہلو تہی کیجے تو جا میری بھی خالی ہے	agar pahlū-tahī kiije to jā merī bhī ḳhālī hai
رہا آباد عالم اہل ہمت کے نہ ہونے سے	rahā ābād aalam ahl-e-himmat ke na hone se
بھرے ہیں جس قدر جام و سبو مے خانہ خالی ہے	bhare haiñ jis qadar jām-o-subū mai-ḳhāna ḳhālī hai
چاہیے اچھوں کو جتنا چاہیے	chāhiye achchhoñ ko jitnā chāhiye
یہ اگر چاہیں تو پھر کیا چاہیے	ye agar chāheñ to phir kyā chāhiye
صحبت رنداں سے واجب ہے حذر	sohbat-e-rindāñ se vājib hai hazar
جائے مے اپنے کو کھینچا چاہیے	jā-e-mai apne ko khīñchā chāhiye
چاہنے کو تیرے کیا سمجھا تھا دل	chāhne ko tere kyā samjhā thā dil
بارے اب اس سے بھی سمجھا چاہیے	baare ab is se bhī samjhā chāhiye
چاک مت کر جیب بے ایام گل	chaak mat kar jaib be-ayyām-e-gul
کچھ ادھر کا بھی اشارا چاہیے	kuchh udhar kā bhī ishārā chāhiye
دوستی کا پردہ ہے بیگانگی	dostī kā parda hai begānagī
منہ چھپانا ہم سے چھوڑا چاہیے	muñh chhupānā ham se chhoḌā chāhiye
دشمنی نے میری کھویا غیر کو	dushmanī ne merī khoyā ġhair ko
کس قدر دشمن ہے دیکھا چاہیے	kis qadar dushman hai dekhā chāhiye
اپنی رسوائی میں کیا چلتی ہے سعی	apnī rusvā.ī meñ kyā chaltī hai sa.ī
یار ہی ہنگامہ آرا چاہیے	yaar hī hañgāma-ārā chāhiye
منحصر مرنے پہ ہو جس کی امید	munhasir marne pe ho jis kī umiid
ناامیدی اس کی دیکھا چاہیے	nā-umīdī us kī dekhā chāhiye
غافل ان مہ طلعتوں کے واسطے	ġhāfil in mah-tal.atoñ ke vāste
چاہنے والا بھی اچھا چاہیے	chāhne vaalā bhī achchhā chāhiye
چاہتے ہیں خوب رویوں کو اسدؔ	chāhte haiñ ḳhūb-rūyoñ ko 'asad'
آپ کی صورت تو دیکھا چاہیے	aap kī sūrat to dekhā chāhiye
حسن مہ گرچہ بہ ہنگام کمال اچھا ہے	husn-e-mah garche ba-hañgām-e-kamāl achchhā hai
اس سے میرا مہہ خورشید جمال اچھا ہے	us se merā mah-e-ḳhurshīd-jamāl achchhā hai
بوسہ دیتے نہیں اور دل پہ ہے ہر لحظہ نگاہ	bosa dete nahīñ aur dil pe hai har lahza nigāh
جی میں کہتے ہیں کہ مفت آئے تو مال اچھا ہے	jī meñ kahte haiñ ki muft aa.e to maal achchhā hai
اور بازار سے لے آئے اگر ٹوٹ گیا	aur bāzār se le aa.e agar TuuT gayā
ساغر جم سے مرا جام سفال اچھا ہے	sāġhar-e-jam se mirā jām-e-sifāl achchhā hai
بے طلب دیں تو مزا اس میں سوا ملتا ہے	be-talab deñ to mazā us meñ sivā miltā hai
وہ گدا جس کو نہ ہو خوئے سوال اچھا ہے	vo gadā jis ko na ho ḳhū-e-savāl achchhā hai
ان کے دیکھے سے جو آ جاتی ہے منہ پر رونق	un ke dekhe se jo aa jaatī hai muñh par raunaq
وہ سمجھتے ہیں کہ بیمار کا حال اچھا ہے	vo samajhte haiñ ki bīmār kā haal achchhā hai
دیکھیے پاتے ہیں عشاق بتوں سے کیا فیض	dekhiye paate haiñ ushshāq butoñ se kyā faiz
اک برہمن نے کہا ہے کہ یہ سال اچھا ہے	ik barhaman ne kahā hai ki ye saal achchhā hai
ہم سخن تیشہ نے فرہاد کو شیریں سے کیا	ham-suḳhan tesha ne farhād ko shīrīñ se kiyā
جس طرح کا کہ کسی میں ہو کمال اچھا ہے	jis tarah kā ki kisī meñ ho kamāl achchhā hai
قطرہ دریا میں جو مل جاے تو دریا ہو جائے	qatra dariyā meñ jo mil jaa.e to dariyā ho jaa.e
کام اچھا ہے وہ جس کا کہ مآل اچھا ہے	kaam achchhā hai vo jis kā ki ma.aal achchhā hai
خضر سلطاں کو رکھے خالق اکبر سرسبز	ḳhizr-sultāñ ko rakhe ḳhāliq-e-akbar sarsabz
شاہ کے باغ میں یہ تازہ نہال اچھا ہے	shaah ke baaġh meñ ye taaza nihāl achchhā hai
ہم کو معلوم ہے جنت کی حقیقت لیکن	ham ko ma.alūm hai jannat kī haqīqat lekin
دل کے خوش رکھنے کو غالبؔ یہ خیال اچھا ہے	dil ke ḳhush rakhne ko 'ġhālib' ye ḳhayāl achchhā hai
دھوتا ہوں جب میں پینے کو اس سیم تن کے پاؤں	dhotā huuñ jab maiñ piine ko us sīm-tan ke paañv
رکھتا ہے ضد سے کھینچ کے باہر لگن کے پاؤں	rakhtā hai zid se khīñch ke bāhar lagan ke paañv
دی سادگی سے جان پڑوں کوہ کن کے پاؤں	dī sādgī se jaan paḌūñ kohkan ke paañv
ہیہات کیوں نہ ٹوٹ گئے پیرزن کے پاؤں	haihāt kyuuñ na TuuT ga.e pīr-zan ke paañv
بھاگے تھے ہم بہت سو اسی کی سزا ہے یہ	bhāge the ham bahut so usī kī sazā hai ye
ہو کر اسیر دابتے ہیں راہزن کے پاؤں	ho kar asiir dābte haiñ rāhzan ke paañv
مرہم کی جستجو میں پھرا ہوں جو دور دور	marham kī justujū meñ phirā huuñ jo duur duur
تن سے سوا فگار ہیں اس خستہ تن کے پاؤں	tan se sivā figār haiñ is ḳhasta-tan ke paañv
اللہ رے ذوق دشت نوردی کہ بعد مرگ	allāh-re zauq-e-dasht-navardī ki ba.ad-e-marg
ہلتے ہیں خود بہ خود مرے اندر کفن کے پاؤں	hilte haiñ ḳhud-ba-ḳhud mire andar kafan ke paañv
ہے جوش گل بہار میں یاں تک کہ ہر طرف	hai josh-e-gul bahār meñ yaañ tak ki har taraf
اڑتے ہوئے الجھتے ہیں مرغ چمن کے پاؤں	uḌte hue ulajhte haiñ murġh-e-chaman ke paañv
شب کو کسی کے خواب میں آیا نہ ہو کہیں	shab ko kisī ke ḳhvāb meñ aayā na ho kahīñ
دکھتے ہیں آج اس بت نازک بدن کے پاؤں	dukhte haiñ aaj us but-e-nāzuk-badan ke paañv
غالبؔ مرے کلام میں کیوں کر مزا نہ ہو	'ġhālib' mire kalām meñ kyūñkar mazā na ho
پیتا ہوں دھوکے خسرو شیریں سخن کے پاؤں	piitā huuñ dhoke ḳhusrav-e-shīrīñ-suḳhan ke paañv
شوق ہر رنگ رقیب سر و ساماں نکلا	shauq har rañg raqīb-e-sar-o-sāmāñ niklā
قیس تصویر کے پردے میں بھی عریاں نکلا	qais tasvīr ke parde meñ bhī uryāñ niklā
زخم نے داد نہ دی تنگئ دل کی یا رب	zaḳhm ne daad na dī tañgi-e-dil kī yā rab
تیر بھی سینۂ بسمل سے پرافشاں نکلا	tiir bhī sīna-e-bismil se par-afshāñ niklā
بوئے گل نالۂ دل دود چراغ محفل	bū-e-gul nāla-e-dil dūd-e-charāġh-e-mahfil
جو تری بزم سے نکلا سو پریشاں نکلا	jo tirī bazm se niklā so pareshāñ niklā
دل حسرت زدہ تھا مائدۂ لذت درد	dil-e-hasrat-zada thā mā.ida-e-lazzat-e-dard
کام یاروں کا بہ قدر لب و دنداں نکلا	kaam yāroñ kā ba-qadr-e-lab-o-dandāñ niklā
تھی نوآموز فنا ہمت دشوار پسند	thī nau-āmūz-e-fanā himmat-e-dushvār-pasand
سخت مشکل ہے کہ یہ کام بھی آساں نکلا	saḳht mushkil hai ki ye kaam bhī āsāñ niklā
دل میں پھر گریہ نے اک شور اٹھایا غالبؔ	dil meñ phir girye ne ik shor uThāyā 'ġhālib'
آہ جو قطرہ نہ نکلا تھا سو طوفاں نکلا	aah jo qatra na niklā thā so tūfāñ niklā
کارخانے سے جنوں کے بھی میں عریاں نکلا	kār-ḳhāne se junūñ ke bhī maiñ uryāñ niklā
میری قسمت کا نہ ایک آدھ گریباں نکلا	merī qismat kā na ek-ādh garebāñ niklā
ساغر جلوۂ سرشار ہے ہر ذرۂ خاک	sāġhar-e-jalva-e-sarshār hai har zarra-e-ḳhāk
شوق دیدار بلا آئنہ ساماں نکلا	shauq-e-dīdār balā ā.ina-sāmāñ niklā
کچھ کھٹکتا تھا مرے سینے میں لیکن آخر	kuchh khaTaktā thā mire siine meñ lekin āḳhir
جس کو دل کہتے تھے سو تیر کا پیکاں نکلا	jis ko dil kahte the so tiir kā paikāñ niklā
کس قدر خاک ہوا ہے دل مجنوں یا رب	kis qadar ḳhaak huā hai dil-e-majnūñ yā rab
نقش ہر ذرہ سویداۓ بیاباں نکلا	naqsh-e-har-zarra suvaidā-e-bayābāñ niklā
شور رسوائی دل دیکھ کہ یک نالۂ شوق	shor-e-rusvā.i-e-dil dekh ki yak-nāla-e-shauq
لاکھ پردے میں چھپا پر وہی عریاں نکلا	laakh parde meñ chhupā par vahī uryāñ niklā
شوخیٔ رنگ حنا خون وفا سے کب تک	shoḳhī-e-rañg-e-hinā ḳhūn-e-vafā se kab tak
آخر اے عہد شکن تو بھی پشیماں نکلا	āḳhir ai ahd-shikan tū bhī pashemāñ niklā
جوہر ایجاد خط سبز ہے خود بینیٔ حسن	jauhar-ījād-e-ḳhat-e-sabz hai ḳhud-bīnī-e-husn
جو نہ دیکھا تھا سو آئینے میں پنہاں نکلا	jo na dekhā thā so ā.īne meñ pinhāñ niklā
میں بھی معذور جنوں ہوں اسدؔ اے خانہ خراب	maiñ bhī māzūr-e-junūñ huuñ 'asad' ai ḳhāna-ḳharāb
پیشوا لینے مجھے گھر سے بیاباں نکلا	peshvā lene mujhe ghar se bayābāñ niklā
اس بزم میں مجھے نہیں بنتی حیا کیے	us bazm meñ mujhe nahīñ bantī hayā kiye
بیٹھا رہا اگرچہ اشارے ہوا کیے	baiThā rahā agarche ishāre huā kiye
دل ہی تو ہے سیاست درباں سے ڈر گیا	dil hī to hai siyāsat-e-darbāñ se Dar gayā
میں اور جاؤں در سے ترے بن صدا کیے	maiñ aur jā.ūñ dar se tire bin sadā kiye
رکھتا پھروں ہوں خرقہ و سجادہ رہن مے	rakhtā phirūñ huuñ ḳhirqa o sajjāda rahn-e-mai
مدت ہوئی ہے دعوت آب و ہوا کیے	muddat huī hai dāvat āb-o-havā kiye
بے صرفہ ہی گزرتی ہے ہو گرچہ عمر خضر	be-sarfa hī guzartī hai ho garche umr-e-ḳhizr
حضرت بھی کل کہیں گے کہ ہم کیا کیا کیے	hazrat bhī kal kaheñge ki ham kyā kiyā kiye
مقدور ہو تو خاک سے پوچھوں کہ اے لئیم	maqdūr ho to ḳhaak se pūchhūñ ki ai la.iim
تو نے وہ گنج ہائے گراں مایہ کیا کیے	tū ne vo ganj-hā-e-garāñ-māya kyā kiye
کس روز تہمتیں نہ تراشا کیے عدو	kis roz tohmateñ na tarāshā kiye adū
کس دن ہمارے سر پہ نہ آرے چلا کیے	kis din hamāre sar pe na aare chalā kiye
صحبت میں غیر کی نہ پڑی ہو کہیں یہ خو	sohbat meñ ġhair kī na paḌī ho kahīñ ye ḳhū
دینے لگا ہے بوسہ بغیر التجا کیے	dene lagā hai bosa baġhair iltijā kiye
ضد کی ہے اور بات مگر خو بری نہیں	zid kī hai aur baat magar ḳhū burī nahīñ
بھولے سے اس نے سیکڑوں وعدے وفا کیے	bhūle se us ne saikḌoñ va.ade vafā kiye
غالبؔ تمہیں کہو کہ ملے گا جواب کیا	'ġhālib' tumhīñ kaho ki milegā javāb kyā
مانا کہ تم کہا کیے اور وہ سنا کیے	maanā ki tum kahā kiye aur vo sunā kiye
ہے وصل ہجر عالم تمکین و ضبط میں	hai vasl hijr ālam-e-tamkīn-o-zabt meñ
معشوق شوخ و عاشق دیوانہ چاہیے	māshūq-e-shoḳh o āshiq-e-dīvāna chāhiye
اس لب سے مل ہی جائے گا بوسہ کبھی تو ہاں	us lab se mil hī jā.egā bosa kabhī to haañ
شوق فضول و جرأت رندانہ چاہیے	shauq-e-fuzūl o jur.at-e-rindāna chāhiye
عاشق نقاب جلوۂ جانانہ چاہیے	āshiq naqāb-e-jalva-e-jānāna chāhiye
فانوس شمع کو پر پروانہ چاہیے	fānūs-e-sham.a ko par-e-parvāna chāhiye
لب عیسیٰ کی جنبش کرتی ہے گہوارہ جنبانی	lab-e-īsā kī jumbish kartī hai gahvāra-jumbānī
قیامت کشتۂ لعل بتاں کا خواب سنگیں ہے	qayāmat kushta-e-la.al-e-butāñ kā ḳhvāb-e-sañgīñ hai
بیابان فنا ہے بعد صحراۓ طلب غالبؔ	bayābān-e-fanā hai bād-e-sahrā-e-talab 'ġhālib'
پسینہ توسن ہمت تو سیل خانۂ زیں ہے	pasīna tausan-e-himmat to sail-e-ḳhāna-e-zīñ hai
تو دوست کسو کا بھی ستم گر نہ ہوا تھا	tū dost kasū kā bhī sitamgar na huā thā
اوروں پہ ہے وہ ظلم کہ مجھ پر نہ ہوا تھا	auroñ pe hai vo zulm ki mujh par na huā thā
چھوڑا مہ نخشب کی طرح دست قضا نے	chhoḌā mah-e-naḳhshab kī tarah dast-e-qazā ne
خورشید ہنوز اس کے برابر نہ ہوا تھا	ḳhurshīd hunūz us ke barābar na huā thā
توفیق باندازۂ ہمت ہے ازل سے	taufīq ba-andāza-e-himmat hai azal se
آنکھوں میں ہے وہ قطرہ کہ گوہر نہ ہوا تھا	āñkhoñ meñ hai vo qatra ki gauhar na huā thā
جب تک کہ نہ دیکھا تھا قد یار کا عالم	jab tak ki na dekhā thā qad-e-yār kā aalam
میں معتقد فتنۂ محشر نہ ہوا تھا	maiñ mo'taqid-e-fitna-e-mahshar na huā thā
میں سادہ دل آرزدگئ یار سے خوش ہوں	maiñ sāda-dil āzurdagi-e-yār se ḳhush huuñ
یعنی سبق شوق مکرر نہ ہوا تھا	ya.anī sabaq-e-shauq mukarrar na huā thā
دریائے معاصی تنک آبی سے ہوا خشک	dariyā-e-ma.āsī tunuk-ābī se huā ḳhushk
میرا سر دامن بھی ابھی تر نہ ہوا تھا	merā sar-e-dāman bhī abhī tar na huā thā
جاری تھی اسدؔ داغ جگر سے مری تحصیل	jaarī thī 'asad' dāġh-e-jigar se mirī tahsīl
آتش کدہ جاگیر سمندر نہ ہوا تھا	ātish-kada jāgīr-e-samundar na huā thā
بلا سے ہیں جو یہ پیش نظر در و دیوار	balā se haiñ jo ye pesh-e-nazar dar-o-dīvār
نگاہ شوق کو ہیں بال و پر در و دیوار	nigāh-e-shauq ko haiñ bāl-o-par dar-o-dīvār
وفور اشک نے کاشانے کا کیا یہ رنگ	vufūr-e-ashk ne kāshāne kā kiyā ye rañg
کہ ہو گئے مرے دیوار و در در و دیوار	ki ho ga.e mire dīvār-o-dar dar-o-dīvār
نہیں ہے سایہ کہ سن کر نوید مقدم یار	nahīñ hai saaya ki sun kar naved-e-maqdam-e-yār
گئے ہیں چند قدم پیشتر در و دیوار	ga.e haiñ chand qadam pesh-tar dar-o-dīvār
ہوئی ہے کس قدر ارزانی مۓ جلوہ	huī hai kis qadar arzāni-e-mai-e-jalva
کہ مست ہے ترے کوچے میں ہر در و دیوار	ki mast hai tire kūche meñ har dar-o-dīvār
جو ہے تجھے سر سوداۓ انتظار تو آ	jo hai tujhe sar-e-saudā-e-intizār to aa
کہ ہیں دکان متاع نظر در و دیوار	ki haiñ dukān-e-matā-e-nazar dar-o-dīvār
ہجوم گریہ کا سامان کب کیا میں نے	hujūm-e-girya kā sāmān kab kiyā maiñ ne
کہ گر پڑے نہ مرے پاؤں پر در و دیوار	ki gir paḌe na mire paañv par dar-o-dīvār
وہ آ رہا مرے ہم سایے میں تو سائے سے	vo aa rahā mire ham-sā.e meñ to saa.e se
ہوئے فدا در و دیوار پر در و دیوار	hue fidā dar-o-dīvār par dar-o-dīvār
نظر میں کھٹکے ہے بن تیرے گھر کی آبادی	nazar meñ khaTke hai bin tere ghar kī ābādī
ہمیشہ روتے ہیں ہم دیکھ کر در و دیوار	hamesha rote haiñ ham dekh kar dar-o-dīvār
نہ پوچھ بے خودی عیش مقدم سیلاب	na pūchh be-ḳhudi-e-aish-e-maqdam-e-sailāb
کہ ناچتے ہیں پڑے سر بہ سر در و دیوار	ki nāchte haiñ paḌe sar-ba-sar dar-o-dīvār
نہ کہہ کسی سے کہ غالبؔ نہیں زمانے میں	na kah kisī se ki 'ġhālib' nahīñ zamāne meñ
حریف راز محبت مگر در و دیوار	harīf-e-rāz-e-mohabbat magar dar-o-dīvār
واں پہنچ کر جو غش آتا پئے ہم ہے ہم کو	vaañ pahuñch kar jo ġhash aatā pa.e-ham hai ham ko
صد رہ آہنگ زمیں بوس قدم ہے ہم کو	sad-rah āhañg-e-zamīñ bos-e-qadam hai ham ko
دل کو میں اور مجھے دل محو وفا رکھتا ہے	dil ko maiñ aur mujhe dil mahv-e-vafā rakhtā hai
کس قدر ذوق گرفتاری ہم ہے ہم کو	kis qadar zauq-e-giriftāri-e-ham hai ham ko
ضعف سے نقش پئے مور ہے طوق گردن	zof se naqsh-e-pa-e-mor hai tauq-e-gardan
ترے کوچے سے کہاں طاقت رم ہے ہم کو	tire kūche se kahāñ tāqat-e-ram hai ham ko
جان کر کیجے تغافل کہ کچھ امید بھی ہو	jaan kar kiije taġhāful ki kuchh ummīd bhī ho
یہ نگاہ غلط انداز تو سم ہے ہم کو	ye nigāh-e-ġhalat-andāz to sam hai ham ko
رشک ہم طرحی و درد اثر بانگ حزیں	rashk-e-ham-tarhi o dard-e-asar-e-bāñg-e-hazīñ
نالۂ مرغ سحر تیغ دو دم ہے ہم کو	nāla-e-murġh-e-sahar teġh-e-do-dam hai ham ko
سر اڑانے کے جو وعدے کو مکرر چاہا	sar uḌāne ke jo vaade ko mukarrar chāhā
ہنس کے بولے کہ ترے سر کی قسم ہے ہم کو	hañs ke bole ki tire sar kī qasam hai ham ko
دل کے خوں کرنے کی کیا وجہ ولیکن ناچار	dil ke ḳhuuñ karne kī kyā vaj.h va-lekin nā-chār
پاس بے رونقی دیدہ اہم ہے ہم کو	pās-e-be-raunaqi-e-dīda aham hai ham ko
تم وہ نازک کہ خموشی کو فغاں کہتے ہو	tum vo nāzuk ki ḳhamoshī ko fuġhāñ kahte ho
ہم وہ عاجز کہ تغافل بھی ستم ہے ہم کو	ham vo aajiz ki taġhāful bhī sitam hai ham ko
لکھنؤ آنے کا باعث نہیں کھلتا یعنی	lucknow aane kā baa.is nahīñ khultā yaanī
ہوس سیر و تماشا سو وہ کم ہے ہم کو	havas-e-sair-o-tamāshā so vo kam hai ham ko
مقطع سلسلۂ شوق نہیں ہے یہ شہر	maqta-e-silsila-e-shauq nahīñ hai ye shahr
عزم سیر نجف و طوف حرم ہے ہم کو	azm-e-sair-e-najaf-o-tauf-e-haram hai ham ko
لیے جاتی ہے کہیں ایک توقع غالبؔ	liye jaatī hai kahīñ ek tavaqqo 'ġhālib'
جادۂ رہ کشش کاف کرم ہے ہم کو	jāda-e-rah kashish-e-kāf-e-karam hai ham ko
ابر روتا ہے کہ بزم طرب آمادہ کرو	abr rotā hai ki bazm-e-tarab āmāda karo
برق ہنستی ہے کہ فرصت کوئی دم ہے ہم کو	barq hañstī hai ki fursat koī dam hai ham ko
دل ہی تو ہے نہ سنگ و خشت درد سے بھر نہ آئے کیوں	dil hī to hai na sañg-o-ḳhisht dard se bhar na aa.e kyuuñ
روئیں گے ہم ہزار بار کوئی ہمیں ستائے کیوں	ro.eñge ham hazār baar koī hameñ satā.e kyuuñ
دیر نہیں حرم نہیں در نہیں آستاں نہیں	dair nahīñ haram nahīñ dar nahīñ āstāñ nahīñ
بیٹھے ہیں رہ گزر پہ ہم غیر ہمیں اٹھائے کیوں	baiThe haiñ rahguzar pe ham ġhair hameñ uThā.e kyuuñ
جب وہ جمال دلفروز صورت مہر نیمروز	jab vo jamāl-e-dil-faroz sūrat-e-mehr-e-nīm-roz
آپ ہی ہو نظارہ سوز پردے میں منہ چھپائے کیوں	aap hī ho nazzāra-soz parde meñ muñh chhupā.e kyuuñ
دشنۂ غمزہ جاں ستاں ناوک ناز بے پناہ	dashna-e-ġhamza jāñ-sitāñ nāvak-e-nāz be-panāh
تیرا ہی عکس رخ سہی سامنے تیرے آئے کیوں	terā hī aks-e-ruḳh sahī sāmne tere aa.e kyuuñ
قید حیات و بند غم اصل میں دونوں ایک ہیں	qaid-e-hayāt o band-e-ġham asl meñ donoñ ek haiñ
موت سے پہلے آدمی غم سے نجات پائے کیوں	maut se pahle aadmī ġham se najāt paa.e kyuuñ
حسن اور اس پہ حسن ظن رہ گئی بوالہوس کی شرم	husn aur us pe husn-e-zan rah ga.ī bul-havas kī sharm
اپنے پہ اعتماد ہے غیر کو آزمائے کیوں	apne pe e'timād hai ġhair ko āzmā.e kyuuñ
واں وہ غرور عز و ناز یاں یہ حجاب پاس وضع	vaañ vo ġhurūr-e-izz-o-nāz yaañ ye hijāb-e-pās-e-vaza.a
راہ میں ہم ملیں کہاں بزم میں وہ بلائے کیوں	raah meñ ham mileñ kahāñ bazm meñ vo bulā.e kyuuñ
ہاں وہ نہیں خدا پرست جاؤ وہ بے وفا سہی	haañ vo nahīñ ḳhudā-parast jaao vo bevafā sahī
جس کو ہو دین و دل عزیز اس کی گلی میں جائے کیوں	jis ko ho diin o dil aziiz us kī galī meñ jaa.e kyuuñ
غالبؔ خستہ کے بغیر کون سے کام بند ہیں	'ġhālib'-e-ḳhasta ke baġhair kaun se kaam band haiñ
روئیے زار زار کیا کیجیے ہائے ہائے کیوں	roiye zaar zaar kyā kījiye haa.e haa.e kyuuñ
عہدے سے مدح ناز کے باہر نہ آ سکا	ohde se mad.h-e-nāz ke bāhar na aa sakā
گر اک ادا ہو تو اسے اپنی قضا کہوں	gar ik adā ho to use apnī qazā kahūñ
حلقے ہیں چشم ہاۓ کشادہ بہ سوئے دل	halqe haiñ chashm-hā-e-kushāda ba-sū-e-dil
ہر تار زلف کو نگۂ سرمہ سا کہوں	har tār-e-zulf ko nigah-e-surma-sā kahūñ
میں اور صد ہزار نواۓ جگر خراش	maiñ aur sad-hazār navā-e-jigar-ḳharāsh
تو اور ایک وہ نا شنیدن کہ کیا کہوں	tū aur ek vo nā-shunīdan ki kyā kahūñ
ظالم مرے گماں سے مجھے منفعل نہ چاہ	zālim mire gumāñ se mujhe munfa.il na chaah
ہے ہے خدا نہ کردہ تجھے بے وفا کہوں	hai hai ḳhudā-na-karda tujhe bevafā kahūñ
دیکھنا قسمت کہ آپ اپنے پہ رشک آ جائے ہے	dekhnā qismat ki aap apne pe rashk aa jaa.e hai
میں اسے دیکھوں بھلا کب مجھ سے دیکھا جائے ہے	maiñ use dekhūñ bhalā kab mujh se dekhā jaa.e hai
ہاتھ دھو دل سے یہی گرمی گر اندیشے میں ہے	haath dho dil se yahī garmī gar andeshe meñ hai
آبگینہ تندی صہبا سے پگھلا جائے ہے	ābgīna tundi-e-sahbā se pighlā jaa.e hai
غیر کو یا رب وہ کیونکر منع گستاخی کرے	ġhair ko yā rab vo kyūñkar mana-e-gustāḳhī kare
گر حیا بھی اس کو آتی ہے تو شرما جائے ہے	gar hayā bhī us ko aatī hai to sharmā jaa.e hai
شوق کو یہ لت کہ ہر دم نالہ کھینچے جائیے	shauq ko ye lat ki har dam naala khīñche jā.iye
دل کی وہ حالت کہ دم لینے سے گھبرا جائے ہے	dil kī vo hālat ki dam lene se ghabrā jaa.e hai
دور چشم بد تری بزم طرب سے واہ واہ	duur chashm-e-bad tirī bazm-e-tarab se vaah vaah
نغمہ ہو جاتا ہے واں گر نالہ میرا جائے ہے	naġhma ho jaatā hai vaañ gar naala merā jaa.e hai
گرچہ ہے طرز تغافل پردہ دار راز عشق	garche hai tarz-e-taġhāful parda-dār-e-rāz-e-ishq
پر ہم ایسے کھوے جاتے ہیں کہ وہ پا جائے ہے	par ham aise kho.e jaate haiñ ki vo pā jaa.e hai
اس کی بزم آرائیاں سن کر دل رنجور یاں	us kī bazm-ārā.iyāñ sun kar dil-e-ranjūr yaañ
مثل نقش مدعائے غیر بیٹھا جائے ہے	misl-e-naqsh-e-mudda.ā-e-ġhair baiThā jaa.e hai
ہو کے عاشق وہ پری رخ اور نازک بن گیا	ho ke āshiq vo parī-ruḳh aur nāzuk ban gayā
رنگ کھلتا جاے ہے جتنا کہ اڑتا جائے ہے	rañg khultā jaa.e hai jitnā ki uḌtā jaa.e hai
نقش کو اس کے مصور پر بھی کیا کیا ناز ہیں	naqsh ko us ke musavvir par bhī kyā kyā naaz haiñ
کھینچتا ہے جس قدر اتنا ہی کھنچتا جائے ہے	khīñchtā hai jis qadar utnā hī khiñchtā jaa.e hai
سایہ میرا مجھ سے مثل دود بھاگے ہے اسدؔ	saaya merā mujh se misl-e-dūd bhāge hai 'asad'
پاس مجھ آتش بجاں کے کس سے ٹھہرا جائے ہے	paas mujh ātish-ba-jāñ ke kis se Thahrā jaa.e hai
کہتے تو ہو تم سب کہ بت غالیہ مو آئے	kahte to ho tum sab ki but-e-ġhāliyā-mū aa.e
یک مرتبہ گھبرا کے کہو کوئی کہ وہ آئے	yak martaba ghabrā ke kaho koī ki vo aa.e
ہوں کشمکش نزع میں ہاں جذب محبت	huuñ kashmakash-e-naz.a meñ haañ jazb-e-mohabbat
کچھ کہہ نہ سکوں پر وہ مرے پوچھنے کو آئے	kuchh kah na sakūñ par vo mire pūchhne ko aa.e
ہے صاعقہ و شعلہ و سیماب کا عالم	hai sā.iqa o sho.ala o sīmāb kā aalam
آنا ہی سمجھ میں مری آتا نہیں گو آئے	aanā hī samajh meñ mirī aatā nahīñ go aa.e
ظاہر ہے کہ گھبرا کے نہ بھاگیں گے نکیرین	zāhir hai ki ghabrā ke na bhāgeñge nakīrain
ہاں منہ سے مگر بادۂ دوشینہ کی بو آئے	haañ muñh se magar bāda-e-doshīnā kī bū aa.e
جلاد سے ڈرتے ہیں نہ واعظ سے جھگڑتے	jallād se Darte haiñ na vaa.iz se jhagaḌte
ہم سمجھے ہوئے ہیں اسے جس بھیس میں جو آئے	ham samjhe hue haiñ use jis bhes meñ jo aa.e
ہاں اہل طلب کون سنے طعنۂ نایافت	haañ ahl-e-talab kaun sune tāna-e-nā-yāfat
دیکھا کہ وہ ملتا نہیں اپنے ہی کو کھو آئے	dekhā ki vo miltā nahīñ apne hī ko kho aa.e
اپنا نہیں یہ شیوہ کہ آرام سے بیٹھیں	apnā nahīñ ye sheva ki ārām se baiTheñ
اس در پہ نہیں بار تو کعبہ ہی کو ہو آئے	us dar pe nahīñ baar to ka.abe hī ko ho aa.e
کی ہم نفسوں نے اثر گریہ میں تقریر	kī ham-nafasoñ ne asar-e-giryā meñ taqrīr
اچھے رہے آپ اس سے مگر مجھ کو ڈبو آئے	achchhe rahe aap is se magar mujh ko Dubo aa.e
اس انجمن ناز کی کیا بات ہے غالبؔ	us anjuman-e-nāz kī kyā baat hai 'ġhālib'
ہم بھی گئے واں اور تری تقدیر کو رو آئے	ham bhī ga.e vaañ aur tirī taqdīr ko ro aa.e
جور سے باز آئے پر باز آئیں کیا	jaur se baaz aa.e par baaz aa.eñ kyā
کہتے ہیں ہم تجھ کو منہ دکھلائیں کیا	kahte haiñ ham tujh ko muñh dikhlā.eñ kyā
رات دن گردش میں ہیں سات آسماں	raat din gardish meñ haiñ saat āsmāñ
ہو رہے گا کچھ نہ کچھ گھبرائیں کیا	ho rahegā kuchh na kuchh ghabrā.eñ kyā
لاگ ہو تو اس کو ہم سمجھیں لگاو	laag ho to us ko ham samjheñ lagāo
جب نہ ہو کچھ بھی تو دھوکا کھائیں کیا	jab na ho kuchh bhī to dhokā khā.eñ kyā
ہو لیے کیوں نامہ بر کے ساتھ ساتھ	ho liye kyuuñ nāma-bar ke saath saath
یا رب اپنے خط کو ہم پہنچایں کیا	yā rab apne ḳhat ko ham pahuñchā.eñ kyā
موج خوں سر سے گزر ہی کیوں نہ جائے	mauj-e-ḳhūñ sar se guzar hī kyuuñ na jaa.e
آستان یار سے اٹھ جائیں کیا	āstān-e-yār se uTh jaa.eñ kyā
عمر بھر دیکھا کیا مرنے کی راہ	umr bhar dekhā kiyā marne kī raah
مر گئے پر دیکھیے دکھلائیں کیا	mar ga.e par dekhiye dikhlā.eñ kyā
پوچھتے ہیں وہ کہ غالبؔ کون ہے	pūchhte haiñ vo ki 'ġhālib' kaun hai
کوئی بتلاؤ کہ ہم بتلائیں کیا	koī batlāo ki ham batlā.eñ kyā
دیا ہے دل اگر اس کو بشر ہے کیا کہئے	diyā hai dil agar us ko bashar hai kyā kahiye
ہوا رقیب تو ہو نامہ بر ہے کیا کہئے	huā raqīb to ho nāma-bar hai kyā kahiye
یہ ضد کہ آج نہ آوے اور آئے بن نہ رہے	ye zid ki aaj na aave aur aa.e bin na rahe
قضا سے شکوہ ہمیں کس قدر ہے کیا کہئے	qazā se shikva hameñ kis qadar hai kyā kahiye
رہے ہے یوں گہہ و بے گہہ کہ کوئے دوست کو اب	rahe hai yuuñ gah-o-be-gah ki kū-e-dost ko ab
اگر نہ کہیے کہ دشمن کا گھر ہے کیا کہئے	agar na kahiye ki dushman kā ghar hai kyā kahiye
زہے کرشمہ کہ یوں دے رکھا ہے ہم کو فریب	zahe karishma ki yuuñ de rakkhā hai ham ko fareb
کہ بن کہے ہی انہیں سب خبر ہے کیا کہئے	ki bin kahe hī unheñ sab ḳhabar hai kyā kahiye
سمجھ کے کرتے ہیں بازار میں وہ پرسش حال	samajh ke karte haiñ bāzār meñ vo pursish-e-hāl
کہ یہ کہے کہ سر رہ گزر ہے کیا کہئے	ki ye kahe ki sar-e-rahguzar hai kyā kahiye
تمہیں نہیں ہے سر رشتۂ وفا کا خیال	tumheñ nahīñ hai sar-e-rishta-e-vafā kā ḳhayāl
ہمارے ہاتھ میں کچھ ہے مگر ہے کیا کہئے	hamāre haath meñ kuchh hai magar hai kyā kahiye
انہیں سوال پہ زعم جنوں ہے کیوں لڑیے	unheñ savāl pe zom-e-junūñ hai kyuuñ laḌiye
ہمیں جواب سے قطع نظر ہے کیا کہئے	hameñ javāb se qat-e-nazar hai kyā kahiye
حسد سزائے کمال سخن ہے کیا کیجیے	hasad sazā-e-kamāl-e-suḳhan hai kyā kījiye
ستم بہائے متاع ہنر ہے کیا کہئے	sitam bahā-e-matā-e-hunar hai kyā kahiye
کہا ہے کس نے کہ غالبؔ برا نہیں لیکن	kahā hai kis ne ki 'ġhālib' burā nahīñ lekin
سوائے اس کے کہ آشفتہ سر ہے کیا کہئے	sivā.e is ke ki āshufta-sar hai kyā kahiye
حاصل سے ہاتھ دھو بیٹھ اے آرزو خرامی	hāsil se haath dho baiTh ai ārzū-ḳhirāmī
دل جوش گریہ میں ہے ڈوبی ہوئی اسامی	dil josh-e-girya meñ hai Duubī huī asāmī
اس شمع کی طرح سے جس کو کوئی بجھا دے	us sham.a kī tarah se jis ko koī bujhā de
میں بھی جلے ہوؤں میں ہوں داغ نا تمامی	maiñ bhī jale-huoñ meñ huuñ dāġh-e-nā-tamāmī
کرتے ہو شکوہ کس کا تم اور بے وفائی	karte ho shikva kis kā tum aur bevafā.ī
سر پیٹتے ہیں اپنا ہم اور نیک نامی	sar pīTte haiñ apnā ham aur nek-nāmī
صد رنگ گل کترنا در پردہ قتل کرنا	sad-rañg-e-gul katarnā dar-parda qatl karnā
تیغ ادا نہیں ہے پابند بے نیامی	teġh-e-adā nahīñ hai pāband-e-be-niyāmī
طرف سخن نہیں ہے مجھ سے خدا نہ کردہ	tarf-e-suḳhan nahīñ hai mujh se ḳhudā-na-karda
ہے نامہ بر کو اس سے دعوائے ہم کلامی	hai nāma-bar ko us se dāvā-e-ham-kalāmī
طاقت فسانۂ باد اندیشہ شعلہ ایجاد	tāqat fasāna-e-bād andesha sho.ala-ījād
اے غم ہنوز آتش اے دل ہنوز خامی	ai ġham hunūz ātish ai dil hunūz ḳhāmī
ہر چند عمر گزری آزردگی میں لیکن	har chand umr guzrī āzurdagī meñ lekin
ہے شرح شوق کو بھی جوں شکوہ ناتمامی	hai sharh-e-shauq ko bhī juuñ shikva nā-tamāmī
ہے یاس میں اسدؔ کو ساقی سے بھی فراغت	hai yaas meñ 'asad' ko saaqī se bhī farāġhat
دریا سے خشک گزرے مستوں کی تشنہ کامی	dariyā se ḳhushk guzre mastoñ kī tishna-kāmī
لب خشک در تشنگی مردگاں کا	lab-e-ḳhushk dar-tishnagī-murdagāñ kā
زیارت کدہ ہوں دل آزردگاں کا	ziyārat-kada huuñ dil-āzurdagāñ kā
ہمہ ناامیدی ہمہ بد گمانی	hama nā-umīdī hama bad-gumānī
میں دل ہوں فریب وفا خوردگاں کا	maiñ dil huuñ fareb-e-vafā-ḳhurdagāñ kā
شگفتن کمیں گاۂ تقریب جوئی	shaguftan kamīñ-gāh-e-taqrīb-jūī
تصور ہوں بے موجب آزردگاں کا	tasavvur huuñ be-mojib āzurdagāñ kā
سخن ہوں سخن بر لب آوردگاں کا	suḳhan huuñ suḳhan bar lab-āvurdagāñ kā
سراپا یک آئینہ دار شکستن	sarāpā yak-ā.īña-dār-e-shikastan
ارادہ ہوں یک عالم افسردگاں کا	irāda huuñ yak-ālam-afsurdagāñ kā
بہ صورت تکلف بہ معنی تأسف	ba-sūrat takalluf ba-ma.anī ta.assuf
اسدؔ میں تبسم ہوں پژمردگاں کا	'asad' maiñ tabassum huuñ pazhmurdagāñ kā
حیراں ہوں دل کو روؤں کہ پیٹوں جگر کو میں	hairāñ huuñ dil ko ro.uuñ ki pīTūñ jigar ko maiñ
مقدور ہو تو ساتھ رکھوں نوحہ گر کو میں	maqdūr ho to saath rakhūñ nauhagar ko maiñ
چھوڑا نہ رشک نے کہ ترے گھر کا نام لوں	chhoḌā na rashk ne ki tire ghar kā naam luuñ
ہر اک سے پوچھتا ہوں کہ جاؤں کدھر کو میں	har ik se pūchhtā huuñ ki jā.ūñ kidhar ko maiñ
جانا پڑا رقیب کے در پر ہزار بار	jaanā paḌā raqīb ke dar par hazār baar
اے کاش جانتا نہ ترے رہگزر کو میں	ai kaash jāntā na tire rah-guzar ko maiñ
ہے کیا جو کس کے باندھئے میری بلا ڈرے	hai kyā jo kas ke bāñdhiye merī balā Dare
کیا جانتا نہیں ہوں تمہاری کمر کو میں	kyā jāntā nahīñ huuñ tumhārī kamar ko maiñ
لو وہ بھی کہتے ہیں کہ یہ بے ننگ و نام ہے	lo vo bhī kahte haiñ ki ye be-nañg-o-nām hai
یہ جانتا اگر تو لٹاتا نہ گھر کو میں	ye jāntā agar to luTātā na ghar ko maiñ
چلتا ہوں تھوڑی دور ہر اک تیز رو کے ساتھ	chaltā huuñ thoḌī duur har ik tez-rau ke saath
پہچانتا نہیں ہوں ابھی راہ بر کو میں	pahchāntā nahīñ huuñ abhī rāhbar ko maiñ
خواہش کو احمقوں نے پرستش دیا قرار	ḳhvāhish ko ahmaqoñ ne parastish diyā qarār
کیا پوجتا ہوں اس بت بیداد گر کو میں	kyā pūjtā huuñ us but-e-bedād-gar ko maiñ
پھر بے خودی میں بھول گیا راہ کوئے یار	phir be-ḳhudī meñ bhuul gayā rāh-e-kū-e-yār
جاتا وگرنہ ایک دن اپنی خبر کو میں	jaatā vagarna ek din apnī ḳhabar ko maiñ
اپنے پہ کر رہا ہوں قیاس اہل دہر کا	apne pe kar rahā huuñ qayās ahl-e-dahr kā
سمجھا ہوں دل پذیر متاع ہنر کو میں	samjhā huuñ dil-pazīr mata-e-hunar ko maiñ
غالبؔ خدا کرے کہ سوار سمند ناز	'ġhālib' ḳhudā kare ki savār-e-samand-e-nāz
دیکھوں علی بہادر عالی گہر کو میں	dekhūñ alī bahādur-e-ālī-guhar ko maiñ
نالہ جز حسن طلب اے ستم ایجاد نہیں	naala juz husn-e-talab ai sitam-ījād nahīñ
ہے تقاضائے جفا شکوۂ بیداد نہیں	hai taqāzā-e-jafā shikva-e-bedād nahīñ
عشق و مزدوری عشرت گہ خسرو کیا خوب	ishq-o-mazdūri-e-ishrat-gah-e-ḳhusruv kyā ḳhuub
ہم کو تسلیم نکو نامی فرہاد نہیں	ham ko taslīm niko-nāmi-e-farhād nahīñ
کم نہیں وہ بھی خرابی میں پہ وسعت معلوم	kam nahīñ vo bhī ḳharābī meñ pa vus.at mālūm
دشت میں ہے مجھے وہ عیش کہ گھر یاد نہیں	dasht meñ hai mujhe vo aish ki ghar yaad nahīñ
اہل بینش کو ہے طوفان حوادث مکتب	ahl-e-bīnash ko hai tūfān-e-havādis maktab
لطمۂ موج کم از سیلئ استاد نہیں	lutma-e-mauj kam-az saili-e-ustād nahīñ
وائے محرومی تسلیم و بدا حال وفا	vaa.e mahrūmi-e-taslīm-o-badā hāl-e-vafā
جانتا ہے کہ ہمیں طاقت فریاد نہیں	jāntā hai ki hameñ tāqat-e-faryād nahīñ
رنگ تمکین گل و لالہ پریشاں کیوں ہے	rañg-e-tamkīn-e-gul-o-lālā pareshāñ kyuuñ hai
گر چراغان سر رہ گزر باد نہیں	gar charāġhān-e-sar-e-rah-guzar-e-bād nahīñ
سبد گل کے تلے بند کرے ہے گلچیں	sabad-e-gul ke tale band kare hai gulchīñ
مژدہ اے مرغ کہ گلزار میں صیاد نہیں	muzhda ai murġh ki gulzār meñ sayyād nahīñ
نفی سے کرتی ہے اثبات تراوش گویا	nafi se kartī hai isbāt tarāvish goyā
دی ہے جائے دہن اس کو دم ایجاد نہیں	dī hai jā-e-dahn us ko dam-e-ījād nahīñ
کم نہیں جلوہ گری میں ترے کوچے سے بہشت	kam nahīñ jalvagarī meñ tire kūche se bahisht
یہی نقشہ ہے ولے اس قدر آباد نہیں	yahī naqsha hai vale is qadar ābād nahīñ
کرتے کس منہ سے ہو غربت کی شکایت غالبؔ	karte kis muñh se ho ġhurbat kī shikāyat 'ġhālib'
تم کو بے مہری یاران وطن یاد نہیں	tum ko be-mehri-e-yārān-e-vatan yaad nahīñ
نکوہش ہے سزا فریادی بے داد دلبر کی	nikohish hai sazā fariyādi-e-be-dād-e-dilbar kī
مبادا خندۂ دنداں نما ہو صبح محشر کی	mabādā ḳhanda-e-dandāñ-numā ho sub.h mahshar kī
رگ لیلیٰ کو خاک دشت مجنوں ریشگی بخشے	rag-e-lailā ko ḳhāk-e-dasht-e-majnūñ reshgī baḳhshe
اگر بووے بجاۓ دانہ دہقاں نوک نشتر کی	agar bove bajā-e-dāna dahqāñ nok nishtar kī
پر پروانہ شاید بادبان کشتی مے تھا	par-e-parvāna shāyad bādbān-e-kashtī-e-mai thā
ہوئی مجلس کی گرمی سے روانی دور ساغر کی	huī majlis kī garmī se ravānī daur-e-sāġhar kī
کروں بے داد ذوق پر فشانی عرض کیا قدرت	karūñ be-dād-e-zauq-e-par-fishānī arz kyā qudrat
کہ طاقت اڑ گئی اڑنے سے پہلے میرے شہ پر کی	ki tāqat uḌ ga.ī uḌne se pahle mere shahpar kī
کہاں تک روؤں اس کے خیمے کے پیچھے قیامت ہے	kahāñ tak ro.uuñ us ke ḳheme ke pīchhe qayāmat hai
مری قسمت میں یارب کیا نہ تھی دیوار پتھر کی	mirī qismat meñ yā-rab kyā na thī dīvār patthar kī
بجز دیوانگی ہوتا نہ انجام خود آرائی	ba-juz dīvāngī hotā na anjām-e-ḳhud-ārā.ī
اگر پیدا نہ کرتا آئنہ زنجیر جوہر کی	agar paidā na kartā aa.ina zanjīr jauhar kī
غرور لطف ساقی نشۂ بیباکی مستاں	ġhurūr-e-lutf-e-sāqī nashsha-e-be-bākī-e-mastāñ
نم دامان عصیاں ہے طراوت موج کوثر کی	nam-e-dāmān-e-isyāñ hai tarāvat mauj-e-kausar kī
مرا دل مانگتے ہیں عاریت اہل ہوس شاید	mirā dil māñgte haiñ āriyat ahl-e-havas shāyad
یہ جانا چاہتے ہیں آج دعوت میں سمندر کی	ye jaanā chāhte haiñ aaj dāvat meñ samundar kī
اسدؔ جز آب بخشیدن ز دریا خضر کو کیا تھا	'asad' juz āb-e-baḳhshīdan ze-dariyā ḳhizr ko kyā thā
ڈبوتا چشمۂ حیواں میں گر کشتی سکندر کی	Dubotā chashma-e-haivāñ meñ gar kashtī sikandar kī
وہ فراق اور وہ وصال کہاں	vo firāq aur vo visāl kahāñ
وہ شب و روز و ماہ و سال کہاں	vo shab-o-roz o māh-o-sāl kahāñ
فرصت کاروبار شوق کسے	fursat-e-kārobār-e-shauq kise
ذوق نظارۂ جمال کہاں	zauq-e-nazzāra-e-jamāl kahāñ
دل تو دل وہ دماغ بھی نہ رہا	dil to dil vo dimāġh bhī na rahā
شور سودائے خط و خال کہاں	shor-e-saudā-e-ḳhatt-o-ḳhāl kahāñ
تھی وہ اک شخص کے تصور سے	thī vo ik shaḳhs ke tasavvur se
اب وہ رعنائی خیال کہاں	ab vo rānā.ī-e-ḳhayāl kahāñ
ایسا آساں نہیں لہو رونا	aisā āsāñ nahīñ lahū ronā
دل میں طاقت جگر میں حال کہاں	dil meñ tāqat jigar meñ haal kahāñ
ہم سے چھوٹا قمار خانۂ عشق	ham se chhūTā qimār-ḳhāna-e-ishq
واں جو جاویں گرہ میں مال کہاں	vaañ jo jāveñ girah meñ maal kahāñ
فکر دنیا میں سر کھپاتا ہوں	fikr-e-duniyā meñ sar khapātā huuñ
میں کہاں اور یہ وبال کہاں	maiñ kahāñ aur ye vabāl kahāñ
مضمحل ہو گئے قویٰ غالب	muzmahil ho ga.e qavā ġhālib
وہ عناصر میں اعتدال کہاں	vo anāsir meñ e'tidāl kahāñ
بوسہ میں وہ مضائقہ نہ کرے	bose meñ vo muzā.iqa na kare
پر مجھے طاقت سوال کہاں	par mujhe tāqat-e-savāl kahāñ
فلک سفلہ بے محابا ہے	falak-e-sifla be-muhābā hai
اس ستمگر کو انفعال کہاں	is sitam-gar ko infi.āl kahāñ
یک ذرۂ زمیں نہیں بے کار باغ کا	yak-zarra-e-zamīñ nahīñ be-kār baaġh kā
یاں جادہ بھی فتیلہ ہے لالے کے داغ کا	yaañ jaada bhī fatīla hai laale ke daaġh kā
بے مے کسے ہے طاقت آشوب آگہی	be-mai kise hai tāqat-e-āshob-e-āgahī
کھینچا ہے عجز حوصلہ نے خط ایاغ کا	khīñchā hai ijz-e-hausla ne ḳhat ayāġh kā
بلبل کے کاروبار پہ ہیں خندہ ہائے گل	bulbul ke kārobār pe haiñ ḳhanda-hā-e-gul
کہتے ہیں جس کو عشق خلل ہے دماغ کا	kahte haiñ jis ko ishq ḳhalal hai dimāġh kā
تازہ نہیں ہے نشۂ فکر سخن مجھے	taaza nahīñ hai nashsha-e-fikr-e-suḳhan mujhe
تریاکی قدیم ہوں دود چراغ کا	tiryākī-e-qadīm huuñ dūd-e-charāġh kā
سو بار بند عشق سے آزاد ہم ہوئے	sau baar band-e-ishq se āzād ham hue
پر کیا کریں کہ دل ہی عدو ہے فراغ کا	par kyā kareñ ki dil hī adū hai farāġh kā
بے خون دل ہے چشم میں موج نگہ غبار	be-ḳhūn-e-dil hai chashm meñ mauj-e-nigah ġhubār
یہ مے کدہ خراب ہے مے کے سراغ کا	ye mai-kada ḳharāb hai mai ke surāġh kā
باغ شگفتہ تیرا بساط نشاط دل	bāġh-e-shagufta terā bisāt-e-nashāt-e-dil
ابر بہار خم کدہ کس کے دماغ کا؟	abr-e-bahār ḳhum-kada kis ke dimāġh kaa?
جوش بہار کلفت نظارہ ہے اسدؔ	josh-e-bahār-e-kulfat-e-nazzāra hai 'asad'
ہے ابر پنبہ روزن دیوار باغ کا	hai abr pamba rauzan-e-dīvāar-e-bāġh kā
نہیں ہے زخم کوئی بخیے کے در خور مرے تن میں	nahīñ hai zaḳhm koī baḳhiye ke dar-ḳhur mire tan meñ
ہوا ہے تار اشک یاس رشتہ چشم سوزن میں	huā hai tār-e-ashk-e-yās rishta chashm-e-sozan meñ
ہوئی ہے مانع ذوق تماشا خانہ ویرانی	huī hai māne-e-zauq-e-tamāshā ḳhāna-vīrānī
کف سیلاب باقی ہے بہ رنگ پنبہ روزن میں	kaf-e-sailāb baaqī hai ba-rañg-e-pumba rauzan meñ
ودیعت خانۂ بیداد کاوش‌ ہاۓ مژگاں ہوں	vadī.at-ḳhāna-e-bedād-e-kāvish-hā-e-mizhgāñ huuñ
نگین نام شاہد ہے مرے ہر قطرۂ خوں تن میں	nagīn-e-nām-e-shāhid hai mire har qatra-e-ḳhūñ tan meñ
بیاں کس سے ہو ظلمت گستری میرے شبستاں کی	bayāñ kis se ho zulmat-gustarī mere shabistāñ kī
شب مہ ہو جو رکھ دوں پنبہ دیواروں کے روزن میں	shab-e-mah ho jo rakh duuñ pamba dīvāroñ ke rauzan meñ
نکوہش مانع بے ربطی شور جنوں آئی	nikohish māna-e-be-rabti-e-shor-e-junūñ aa.ī
ہوا ہے خندۂ احباب بخیہ جیب و دامن میں	huā hai ḳhanda-e-ahbāb baḳhiya jeb-o-dāman meñ
ہوئے اس مہروش کے جلوۂ تمثال کے آگے	hue us mehr-vash ke jalva-e-timsāl ke aage
پرافشاں جوہر آئینے میں مثل ذرہ روزن میں	par-afshāñ jauhar ā.īne meñ misl-e-zarra rauzan meñ
نہ جانوں نیک ہوں یا بد ہوں پر صحبت مخالف ہے	na jānūñ nek huuñ yā bad huuñ par sohbat-muḳhālif hai
جو گل ہوں تو ہوں گلخن میں جو خس ہوں تو ہوں گلشن میں	jo gul huuñ to huuñ gulḳhan meñ jo ḳhas huuñ to huuñ gulshan meñ
ہزاروں دل دیے جوش جنون عشق نے مجھ کو	hazāroñ dil diye josh-e-junūn-e-ishq ne mujh ko
سیہ ہو کر سویدا ہو گیا ہر قطرۂ خوں تن میں	siyah ho kar suvaidā ho gayā har qatra-e-ḳhūñ tan meñ
اسدؔ زندانی تاثیر الفت ‌ہاۓ خوباں ہوں	'asad' zindāni-e-tāsīr-e-ulfat-hā-e-ḳhūbāñ huuñ
خم دست نوازش ہو گیا ہے طوق گردن میں	ḳham-e-dast-e-navāzish ho gayā hai tauq gardan meñ
فزوں کی دوستوں نے حرص قاتل ذوق کشتن میں	fuzūñ kī dostoñ ne hirs-e-qātil zauq-e-kushtan meñ
ہوئے ہیں بخیہ ہائے زخم جوہر تیغ دشمن میں	ho.e haiñ baḳhiya-hā-e-zaḳhm jauhar teġh-e-dushman meñ
تماشا کردنی ہے لطف زخم انتظار اے دل	tamāshā kardanī hai lutf-e-zaḳhm-e-intizār ai dil
سویدا داغ مرہم مردمک ہے چشم سوزن میں	suvaidā dāġh-e-marham mardumuk hai chashm-e-sozan meñ
دل و دین و خرد تاراج ناز جلوہ پیرائی	dil-o-dīn-o-ḳhirad tārāj-e-nāz-e-jalva-pairā.ī
ہوا ہے جوہر آئینہ خیل مور خرمن میں	huā hai jauhar-e-ā.īna ḳhel-e-mor ḳhirman meñ
نکوہش مانع دیوانگی ہائے جنوں آئی	nikohish māne-e-dīvāngī-hā-e-junūñ aa.ī
لگایا خندۂ ناصح نے بخیہ جیب و دامن میں	lagāyā ḳhanda-e-nāseh ne baḳhiya jeb-o-dāman meñ
جس بزم میں تو ناز سے گفتار میں آوے	jis bazm meñ tū naaz se guftār meñ aave
جاں کالبد صورت دیوار میں آوے	jaañ kālbad-e-sūrat-e-dīvār meñ aave
سایہ کی طرح ساتھ پھریں سرو و صنوبر	saa.e kī tarah saath phireñ sarv o sanobar
تو اس قد دل کش سے جو گلزار میں آوے	tū is qad-e-dilkash se jo gulzār meñ aave
تب ناز گراں مایگی اشک بجا ہے	tab nāz-e-girāñ mā.igi-e-ashk bajā hai
جب لخت جگر دیدۂ خوں بار میں آوے	jab laḳht-e-jigar dīda-e-ḳhūñ-bār meñ aave
دے مجھ کو شکایت کی اجازت کہ ستم گر	de mujh ko shikāyat kī ijāzat ki sitamgar
کچھ تجھ کو مزا بھی مرے آزار میں آوے	kuchh tujh ko mazā bhī mire āzār meñ aave
اس چشم فسوں گر کا اگر پائے اشارہ	us chashm-e-fusūñ-gar kā agar paa.e ishāra
طوطی کی طرح آئینہ گفتار میں آوے	tuutī kī tarah ā.īna guftār meñ aave
کانٹوں کی زباں سوکھ گئی پیاس سے یا رب	kāñToñ kī zabāñ suukh ga.ī pyaas se yā rab
اک آبلہ پا وادی پر خار میں آوے	ik ābla-pā vādi-e-pur-ḳhār meñ aave
مر جاؤں نہ کیوں رشک سے جب وہ تن نازک	mar jā.ūñ na kyuuñ rashk se jab vo tan-e-nāzuk
آغوش خم حلقۂ زنار میں آوے	āġhosh-e-ḳham-e-halqa-e-zunnār meñ aave
غارت گر ناموس نہ ہو گر ہوس زر	ġhārat-gari-e-nāmūsh na ho gar havas-e-zar
کیوں شاہد گل باغ سے بازار میں آوے	kyuuñ shāhid-e-gul baaġh se bāzār meñ aave
تب چاک گریباں کا مزا ہے دل نالاں	tab chāk-e-garebāñ kā mazā hai dil-e-nālāñ
جب اک نفس الجھا ہوا ہر تار میں آوے	jab ik nafas uljhā huā har taar meñ aave
آتشکدہ ہے سینہ مرا راز نہاں سے	ātish-kada hai siina mirā rāz-e-nihāñ se
اے واے اگر معرض اظہار میں آوے	ai vaa.e agar māriz-e-iz.hār meñ aave
گنجینۂ معنی کا طلسم اس کو سمجھیے	ganjīna-e-ma.anī kā tilism us ko samajhiye
جو لفظ کہ غالبؔ مرے اشعار میں آوے	jo lafz ki 'ġhālib' mire ash.ār meñ aave
درد سے میرے ہے تجھ کو بے قراری ہائے ہائے	dard se mere hai tujh ko be-qarārī haa.e haa.e
کیا ہوئی ظالم تری غفلت شعاری ہائے ہائے	kyā huī zālim tirī ġhaflat-shi.ārī haa.e haa.e
تیرے دل میں گر نہ تھا آشوب غم کا حوصلہ	tere dil meñ gar na thā āshob-e-ġham kā hausla
تو نے پھر کیوں کی تھی میری غم گساری ہائے ہائے	tū ne phir kyuuñ kī thī merī ġham-gusārī haa.e haa.e
کیوں مری غم خوارگی کا تجھ کو آیا تھا خیال	kyuuñ mirī ġham-ḳhvārgī kā tujh ko aayā thā ḳhayāl
دشمنی اپنی تھی میری دوست داری ہائے ہائے	dushmanī apnī thī merī dost-dārī haa.e haa.e
عمر بھر کا تو نے پیمان وفا باندھا تو کیا	umr bhar kā tū ne paimān-e-vafā bāñdhā to kyā
عمر کو بھی تو نہیں ہے پائیداری ہائے ہائے	umr ko bhī to nahīñ hai pā.edārī haa.e haa.e
زہر لگتی ہے مجھے آب و ہوائے زندگی	zahr lagtī hai mujhe āb-o-havā-e-zindagī
یعنی تجھ سے تھی اسے نا سازگاری ہائے ہائے	ya.anī tujh se thī ise nā-sāzgārī haa.e haa.e
گل فشانی ہائے ناز جلوہ کو کیا ہو گیا	gul-fishānī-hā-e-nāz-e-jalva ko kyā ho gayā
خاک پر ہوتی ہے تیری لالہ کاری ہائے ہائے	ḳhaak par hotī hai terī lāla-kārī haa.e haa.e
شرم رسوائی سے جا چھپنا نقاب خاک میں	sharm-e-rusvā.ī se jā chhupnā naqāb-e-ḳhāk meñ
ختم ہے الفت کی تجھ پر پردہ داری ہائے ہائے	ḳhatm hai ulfat kī tujh par parda-dārī haa.e haa.e
خاک میں ناموس پیمان محبت مل گئی	ḳhaak meñ nāmūs-e-paimān-e-mohabbat mil ga.ī
اٹھ گئی دنیا سے راہ و رسم یاری ہائے ہائے	uTh ga.ī duniyā se rāh-o-rasm-e-yārī haa.e haa.e
ہاتھ ہی تیغ آزما کا کام سے جاتا رہا	haath hī teġh-āzmā kā kaam se jaatā rahā
دل پہ اک لگنے نہ پایا زخم کاری ہائے ہائے	dil pe ik lagne na paayā zaḳhm-e-kārī haa.e haa.e
کس طرح کاٹے کوئی شب ہائے تار برشگال	kis tarah kaaTe koī shab-hā-e-tār-e-barshigāl
ہے نظر خو کردۂ اختر شماری ہائے ہائے	hai nazar ḳhū-karda-e-aḳhtar-shumārī haa.e haa.e
گوش مہجور پیام و چشم محروم جمال	gosh mahjūr-e-payām o chashm-e-mahrūm-e-jamāl
ایک دل تس پر یہ نا امید واری ہائے ہائے	ek dil tis par ye nā-ummīd-vārī haa.e haa.e
عشق نے پکڑا نہ تھا غالبؔ ابھی وحشت کا رنگ	ishq ne pakḌā na thā 'ġhālib' abhī vahshat kā rañg
رہ گیا تھا دل میں جو کچھ ذوق خواری ہائے ہائے	rah gayā thā dil meñ jo kuchh zauq-e-ḳhvārī haa.e haa.e
گر نہ اندوہ شب فرقت بیاں ہو جائے گا	gar na andoh-e-shab-e-furqat bayāñ ho jā.egā
بے تکلف داغ مہ مہر دہاں ہو جائے گا	be-takalluf dāġh-e-mah mohr-e-dahāñ ho jā.egā
زہرہ گر ایسا ہی شام ہجر میں ہوتا ہے آب	zohra gar aisā hī shām-e-hijr meñ hotā hai aab
پرتو مہتاب سیل خانماں ہو جائے گا	partav-e-mahtāb sail-e-ḳhānumāñ ho jā.egā
لے تو لوں سوتے میں اس کے پانو کا بوسہ مگر	le to luuñ sote meñ us ke paañv kā bosa magar
ایسی باتوں سے وہ کافر بد گماں ہو جائے گا	aisī bātoñ se vo kāfir bad-gumāñ ho jā.egā
دل کو ہم صرف وفا سمجھے تھے کیا معلوم تھا	dil ko ham sarf-e-vafā samjhe the kyā ma.alūm thā
یعنی یہ پہلے ہی نذر امتحاں ہو جائے گا	ya.anī ye pahle hī nazr-e-imtihāñ ho jā.egā
سب کے دل میں ہے جگہ تیری جو تو راضی ہوا	sab ke dil meñ hai jagah terī jo tū raazī huā
مجھ پہ گویا اک زمانہ مہرباں ہو جائے گا	mujh pe goyā ik zamāna mehrbāñ ho jā.egā
گر نگاہ گرم فرماتی رہی تعلیم ضبط	gar nigāh-e-garm farmātī rahī tālīm-e-zabt
شعلہ خس میں جیسے خوں رگ میں نہاں ہو جائے گا	sho.ala ḳhas meñ jaise ḳhuuñ rag meñ nihāñ ho jā.egā
باغ میں مجھ کو نہ لے جا ورنہ میرے حال پر	baaġh meñ mujh ko na le jā varna mere haal par
ہر گل تر ایک چشم خوں فشاں ہو جائے گا	har gul-e-tar ek chashm-e-ḳhūñ-fishāñ ho jā.egā
واے گر میرا ترا انصاف محشر میں نہ ہو	vaa.e! gar merā tirā insāf mahshar meñ na ho
اب تلک تو یہ توقع ہے کہ واں ہو جائے گا	ab talak to ye tavaqqo.a hai ki vaañ ho jā.egā
فائدہ کیا سوچ آخر تو بھی دانا ہے اسدؔ	fā.eda kyā soch āḳhir tū bhī daanā hai 'asad'
دوستی ناداں کی ہے جی کا زیاں ہو جائے گا	dostī nādāñ kī hai jī kā ziyāñ ho jā.egā
لو ہم مریض عشق کے بیمار دار ہیں	lo ham marīz-e-ishq ke bīmār-dār haiñ
اچھا اگر نہ ہو تو مسیحا کا کیا علاج	achchhā agar na ho to masīhā kā kyā ilaaj
کعبہ میں جا رہا تو نہ دو طعنہ کیا کہیں	kaabe meñ jā rahā to na do ta.ana kyā kaheñ
بھولا ہوں حق صحبت اہل کنشت کو	bhūlā huuñ haqq-e-sohbat-e-ahl-e-kunisht ko
طاعت میں تا رہے نہ مے و انگبیں کی لاگ	taa.at meñ tā rahe na mai-o-añgbīñ kī laag
دوزخ میں ڈال دو کوئی لے کر بہشت کو	dozaḳh meñ Daal do koī le kar bahisht ko
ہوں منحرف نہ کیوں رہ و رسم ثواب سے	huuñ munharif na kyuuñ rah-o-rasm-e-savāb se
ٹیڑھا لگا ہے قط قلم سرنوشت کو	TeḌhā lagā hai qat qalam-e-sarnavisht ko
غالبؔ کچھ اپنی سعی سے لہنا نہیں مجھے	'ġhālib' kuchh apnī sa.ī se lahnā nahīñ mujhe
خرمن جلے اگر نہ ملخ کھائے کشت کو	ḳhirman jale agar na malaḳh khaa.e kisht ko
جادۂ رہ خور کو وقت شام ہے تار شعاع	jāda-e-rah ḳhur ko vaqt-e-shām hai tār-e-shuā.a
چرخ وا کرتا ہے ماہ نو سے آغوش وداع	charḳh vā kartā hai māh-e-nau se āġhosh-e-vidā.a
شمع سے ہے بزم انگشت تحیر در دہن	sham.a se hai bazm-e-añgusht-e-tahayyur dar dahan
شعلۂ آواز خوباں پر بہ ہنگام سماع	sho.ala-e-āvāz-e-ḳhūbāñ par ba-hañgām-e-simā.a
جوں پر طاؤس جوہر تختہ مشق رنگ ہے	juuñ par-e-tā.ūs jauhar taḳhta mashq-e-rañg hai
بسکہ ہے وہ قبلۂ آئینہ محو اختراع	bas-ki hai vo qibla-e-ā.īna mahv-e-iḳhtirā.a
رنجش حیرت سرشتاں سینہ صافی پیشکش	ranjish-e-hairat-sarishtāñ sīna-sāfī peshkash
جوہر آئینہ ہے یاں گرد میدان نزاع	jauhar-e-ā.īna hai yaañ gard-e-maidān-e-nazā.a
چار سوئے دہر میں بازار غفلت گرم ہے	chaar sū-e-dahr meñ bāzār-e-ġhaflat garm hai
عقل کے نقصاں سے اٹھتا ہے خیال انتفاع	aql ke nuqsāñ se uThtā hai ḳhayāl-e-intifā.a
آشنا غالبؔ نہیں ہیں درد دل کے آشنا	āshnā 'ġhālib' nahīñ haiñ dard-e-dil ke āshnā
ورنہ کس کو میرے افسانے کی تاب استماع	varna kis ko mere afsāne kī tāb-e-istimā.a
غم کھانے میں بودا دل ناکام بہت ہے	ġham khāne meñ buudā dil-e-nākām bahut hai
یہ رنج کہ کم ہے مئے گلفام بہت ہے	ye rañj ki kam hai mai-e-gulfām bahut hai
کہتے ہوئے ساقی سے حیا آتی ہے ورنہ	kahte hue saaqī se hayā aatī hai varna
ہے یوں کہ مجھے درد تہ جام بہت ہے	hai yuuñ ki mujhe durd-e-tah-e-jām bahut hai
نے تیر کماں میں ہے نہ صیاد کمیں میں	ne tiir kamāñ meñ hai na sayyād kamīñ meñ
گوشے میں قفس کے مجھے آرام بہت ہے	goshe meñ qafas ke mujhe ārām bahut hai
کیا زہد کو مانوں کہ نہ ہو گرچہ ریائی	kyā zohd ko mānūñ ki na ho garche riyā.ī
پاداش عمل کی طمع خام بہت ہے	pādāsh-e-amal kī tama-e-ḳhām bahut hai
ہیں اہل خرد کس روش خاص پہ نازاں	haiñ ahl-e-ḳhirad kis ravish-e-ḳhās pe nāzāñ
پابستگی رسم و رہ عام بہت ہے	pābastagi-e-rasm-o-rāh-e-ām bahut hai
زمزم ہی پہ چھوڑو مجھے کیا طوف حرم سے	zamzam hī pe chhoḌo mujhe kyā tauf-e-haram se
آلودہ بہ مے جامۂ احرام بہت ہے	ālūdā-ba-mai jāma-e-ehrām bahut hai
ہے قہر گر اب بھی نہ بنے بات کہ ان کو	hai qahr gar ab bhī na bane baat ki un ko
انکار نہیں اور مجھے ابرام بہت ہے	inkār nahīñ aur mujhe ibrām bahut hai
خوں ہو کے جگر آنکھ سے ٹپکا نہیں اے مرگ	ḳhuuñ ho ke jigar aañkh se Tapkā nahīñ ai marg
رہنے دے مجھے یاں کہ ابھی کام بہت ہے	rahne de mujhe yaañ ki abhī kaam bahut hai
ہوگا کوئی ایسا بھی کہ غالبؔ کو نہ جانے	hogā koī aisā bhī ki 'ġhālib' ko na jaane
شاعر تو وہ اچھا ہے پہ بدنام بہت ہے	shā.ir to vo achchhā hai pa badnām bahut hai
تم جانو تم کو غیر سے جو رسم و راہ ہو	tum jaano tum ko ġhair se jo rasm-o-rāh ho
مجھ کو بھی پوچھتے رہو تو کیا گناہ ہو	mujh ko bhī pūchhte raho to kyā gunāh ho
بچتے نہیں مواخذۂ روز حشر سے	bachte nahīñ muvāḳhaza-e-roz-e-hashr se
قاتل اگر رقیب ہے تو تم گواہ ہو	qātil agar raqīb hai to tum gavāh ho
کیا وہ بھی بے گنہ کش و حق ناشناس ہیں	kyā vo bhī be-gunah-kush o haq-nā-shanās haiñ
مانا کہ تم بشر نہیں خورشید و ماہ ہو	maanā ki tum bashar nahīñ ḳhurshīd o maah ho
ابھرا ہوا نقاب میں ہے ان کے ایک تار	ubhrā huā naqāb meñ hai un ke ek taar
مرتا ہوں میں کہ یہ نہ کسی کی نگاہ ہو	martā huuñ maiñ ki ye na kisī kī nigāh ho
جب مے کدہ چھٹا تو پھر اب کیا جگہ کی قید	jab mai-kada chhuTā to phir ab kyā jagah kī qaid
مسجد ہو مدرسہ ہو کوئی خانقاہ ہو	masjid ho madrasa ho koī ḳhānqāh ho
سنتے ہیں جو بہشت کی تعریف سب درست	sunte haiñ jo bahisht kī tārīf sab durust
لیکن خدا کرے وہ ترا جلوہ گاہ ہو	lekin ḳhudā kare vo tirā jalva-gāh ho
غالبؔ بھی گر نہ ہو تو کچھ ایسا ضرر نہیں	'ġhālib' bhī gar na ho to kuchh aisā zarar nahīñ
دنیا ہو یا رب اور مرا بادشاہ ہو	duniyā ho yā rab aur mirā bādshāh ho
غافل بہ وہم ناز خود آرا ہے ورنہ یاں	ġhāfil ba-vahm-e-nāz ḳhud-ārā hai varna yaañ
بے شانۂ صبا نہیں طرہ گیاہ کا	be-shāna-e-sabā nahīñ turra gayāh kā
بزم قدح سے عیش تمنا نہ رکھ کہ رنگ	bazm-e-qadah se aish-e-tamannā na rakh ki rañg
صید ز دام جستہ ہے اس دام گاہ کا	said-e-ze-dām-e-jasta hai us dām-gāh kā
رحمت اگر قبول کرے کیا بعید ہے	rahmat agar qubūl kare kyā ba.iid hai
شرمندگی سے عذر نہ کرنا گناہ کا	sharmindagī se uzr na karnā gunāh kā
مقتل کو کس نشاط سے جاتا ہوں میں کہ ہے	maqtal ko kis nashāt se jaatā huuñ maiñ ki hai
پر گل خیال زخم سے دامن نگاہ کا	pur-gul ḳhayāl-e-zaḳhm se dāman nigāh kā
جاں در ہواۓ یک نگۂ گرم ہے اسدؔ	jaañ dar-havā-e-yak-nigah-e-garm hai 'asad'
پروانہ ہے وکیل ترے داد خواہ کا	parvāna hai vakīl tire dād-ḳhvāh kā
عزلت گزین بزم ہیں واماندگان دید	uzlat-guzīn-e-bazm haiñ vāmāñdagān-e-dīd
مینائے مے ہے آبلہ پائے نگاہ کا	mīnā-e-mai hai aabla pā-e-nigāh kā
ہر گام آبلے سے ہے دل در تہ قدم	har gaam aable se hai dil dar-tah-e-qadam
کیا بیم اہل درد کو سختیٔ راہ کا	kyā biim ahl-e-dard ko saḳhtī-e-rāh kā
طاؤس در رکاب ہے ہر ذرہ آہ کا	tā.ūs-e-dar-rikāb hai har zarra aah kā
یارب نفس غبار ہے کس جلوہ گاہ کا	yā-rab nafas ġhubār hai kis jalva-gāh kā
جیب نیاز عشق نشاں دار ناز ہے	jeb-e-niyāz-e-ishq nishāñ-dār-e-nāz hai
آئینہ ہوں شکستن طرف کلاہ کا	ā.īna huuñ shikastan-e-tarf-e-kulāh kā
مستی بہ ذوق غفلت ساقی ہلاک ہے	mastī ba-zauq-e-ġhaflat-e-sāqī halāk hai
موج شراب یک مژۂ خواب ناک ہے	mauj-e-sharāb yak-mizha-e-ḳhvāb-nāk hai
جز زخم تیغ ناز نہیں دل میں آرزو	juz zaḳhm-e-teġh-e-nāz nahīñ dil meñ aarzū
جیب خیال بھی ترے ہاتھوں سے چاک ہے	jeb-e-ḳhayāl bhī tire hāthoñ se chaak hai
جوش جنوں سے کچھ نظر آتا نہیں اسدؔ	josh-e-junūñ se kuchh nazar aatā nahīñ 'asad'
صحرا ہماری آنکھ میں یک مشت خاک ہے	sahrā hamārī aañkh meñ yak-musht-e-ḳhāk hai
نہیں کہ مجھ کو قیامت کا اعتقاد نہیں	nahīñ ki mujh ko qayāmat kā e'tiqād nahīñ
شب فراق سے روز جزا زیاد نہیں	shab-e-firāq se roz-e-jazā ziyād nahīñ
کوئی کہے کہ شب مہ میں کیا برائی ہے	koī kahe ki shab-e-mah meñ kyā burā.ī hai
بلا سے آج اگر دن کو ابر و باد نہیں	balā se aaj agar din ko abr o baad nahīñ
جو آؤں سامنے ان کے تو مرحبا نہ کہیں	jo aa.uuñ sāmne un ke to marhabā na kaheñ
جو جاؤں واں سے کہیں کو تو خیرباد نہیں	jo jā.ūñ vaañ se kahīñ ko to ḳhair-bād nahīñ
کبھی جو یاد بھی آتا ہوں میں تو کہتے ہیں	kabhī jo yaad bhī aatā huuñ maiñ to kahte haiñ
کہ آج بزم میں کچھ فتنہ و فساد نہیں	ki aaj bazm meñ kuchh fitna-o-fasād nahīñ
علاوہ عید کے ملتی ہے اور دن بھی شراب	alāva iid ke miltī hai aur din bhī sharāb
گدائے کوچۂ مے خانہ نا مراد نہیں	gadā-e-kūcha-e-mai-ḳhāna nā-murād nahīñ
جہاں میں ہو غم شادی بہم ہمیں کیا کام	jahāñ meñ ho ġham-e-shādī baham hameñ kyā kaam
دیا ہے ہم کو خدا نے وہ دل کی شاد نہیں	diyā hai ham ko ḳhudā ne vo dil kī shaad nahīñ
تم ان کے وعدہ کا ذکر ان سے کیوں کرو غالبؔ	tum un ke va.ade kā zikr un se kyuuñ karo 'ġhālib'
یہ کیا کہ تم کہو اور وہ کہیں کہ یاد نہیں	ye kyā ki tum kaho aur vo kaheñ ki yaad nahīñ
کہوں جو حال تو کہتے ہو مدعا کہیے	kahūñ jo haal to kahte ho mudda.ā kahiye
تمہیں کہو کہ جو تم یوں کہو تو کیا کہیے	tumhīñ kaho ki jo tum yuuñ kaho to kyā kahiye
نہ کہیو طعن سے پھر تم کہ ہم ستم گر ہیں	na kahiyo ta.an se phir tum ki ham sitamgar haiñ
مجھے تو خو ہے کہ جو کچھ کہو بجا کہیے	mujhe to ḳhū hai ki jo kuchh kaho bajā kahiye
وہ نیشتر سہی پر دل میں جب اتر جاوے	vo neshtar sahī par dil meñ jab utar jaave
نگاہ ناز کو پھر کیوں نہ آشنا کہیے	nigāh-e-nāz ko phir kyuuñ na āshnā kahiye
نہیں ذریعۂ راحت جراحت پیکاں	nahīñ zarīya-e-rāhat jarāhat-e-paikāñ
وہ زخم تیغ ہے جس کو کہ دل کشا کہیے	vo zaḳhm-e-teġh hai jis ko ki dil-kushā kahiye
جو مدعی بنے اس کے نہ مدعی بنیے	jo mudda.ī bane us ke na mudda.ī baniye
جو ناسزا کہے اس کو نہ ناسزا کہیے	jo nā-sazā kahe us ko na nā-sazā kahiye
کہیں حقیقت جاں کاہیٔ مرض لکھیے	kahīñ haqīqat-e-jāñ-kāhī-e-maraz likhiye
کہیں مصیبت ناسازیٔ دوا کہیے	kahīñ musībat-e-nā-sāzī-e-davā kahiye
کبھی شکایت رنج گراں نشیں کیجے	kabhī shikāyat-e-ranj-e-girāñ-nashīñ kiije
کبھی حکایت صبر گریز پا کہیے	kabhī hikāyat-e-sabr-e-gurez-pā kahiye
رہے نہ جان تو قاتل کو خوں بہا دیجے	rahe na jaan to qātil ko ḳhūñ-bahā diije
کٹے زبان تو خنجر کو مرحبا کہیے	kaTe zabān to ḳhanjar ko marhabā kahiye
نہیں نگار کو الفت نہ ہو نگار تو ہے	nahīñ nigār ko ulfat na ho nigār to hai
روانیٔ روش و مستیٔ ادا کہیے	ravānī-e-ravish o mastī-e-adā kahiye
نہیں بہار کو فرصت نہ ہو بہار تو ہے	nahīñ bahār ko fursat na ho bahār to hai
طراوت چمن و خوبیٔ ہوا کہیے	tarāvat-e-chaman o ḳhūbī-e-havā kahiye
سفینہ جب کہ کنارے پہ آ لگا غالبؔ	safīna jab ki kināre pe aa lagā 'ġhālib'
خدا سے کیا ستم و جور ناخدا کہیے	ḳhudā se kyā sitam-o-jaur-e-nā-ḳhudā kahiye
ہے آرمیدگی میں نکوہش بجا مجھے	hai ārmīdagī meñ nikohish bajā mujhe
صبح وطن ہے خندۂ دنداں نما مجھے	sub.h-e-vatan hai ḳhanda-e-dandāñ-numā mujhe
ڈھونڈے ہے اس مغنی آتش نفس کو جی	DhūñDe hai us muġhanni-e-ātish-nafas ko jī
جس کی صدا ہو جلوۂ برق فنا مجھے	jis kī sadā ho jalva-e-barq-e-fanā mujhe
مستانہ طے کروں ہوں رہ وادی خیال	mastāna tai karūñ huuñ rah-e-vādi-e-ḳhayāl
تا باز گشت سے نہ رہے مدعا مجھے	tā bāz-gasht se na rahe mudda.ā mujhe
کرتا ہے بسکہ باغ میں تو بے حجابیاں	kartā hai bas-ki baaġh meñ tū be-hijābiyāñ
آنے لگی ہے نکہت گل سے حیا مجھے	aane lagī hai nik.hat-e-gul se hayā mujhe
کھلتا کسی پہ کیوں مرے دل کا معاملہ	khultā kisī pe kyuuñ mire dil kā mo.āmla
شعروں کے انتخاب نے رسوا کیا مجھے	sheroñ ke intiḳhāb ne rusvā kiyā mujhe
واں رنگ ‌ہا بہ پردۂ تدبیر ہیں ہنوز	vaañ rañg-hā ba-parda-e-tadbīr haiñ hunūz
یاں شعلۂ چراغ ہے برگ حنا مجھے	yaañ shola-e-charāġh hai barg-e-hinā mujhe
پرواز‌ ہا نیاز تماشائے حسن دوست	parvāz-hā niyāz-e-tamāshā-e-husn-e-dost
بال کشادہ ہے نگۂ آشنا مجھے	bāl-e-kushāda hai nigah-e-āshnā mujhe
از خود گزشتگی میں خموشی پہ حرف ہے	az-ḳhud-guzashtagī meñ ḳhamoshī pe harf hai
موج غبار سرمہ ہوئی ہے صدا مجھے	mauj-e-ġhubār-e-surma huī hai sadā mujhe
تا چند پست فطرتیٔ طبع آرزو	tā chand past fitrati-e-tab-e-ārzū
یا رب ملے بلندیٔ دست دعا مجھے	yā rab mile bulandī-e-dast-e-duā mujhe
میں نے جنوں سے کی جو اسدؔ التماس رنگ	maiñ ne junūñ se kī jo 'asad' iltimās-e-rañg
خون جگر میں ایک ہی غوطہ دیا مجھے	ḳhūn-e-jigar meñ ek hī ġhota diyā mujhe
ہے پیچ تاب رشتۂ شمع سحر گہی	hai pech-tāb rishta-e-sham-e-sahar-gahī
خجلت گدازیٔ نفس نارسا مجھے	ḳhajlat gudāzī-e-nafas-e-nā-rasā mujhe
یاں آب و دانہ موسم گل میں حرام ہے	yaañ āb-o-dāna mausam-e-gul meñ harām hai
زنار واگسستہ ہے موج صبا مجھے	zunnār-e-vā-gusista hai mauj-e-sabā mujhe
یکبار امتحان ہوس بھی ضرور ہے	yakbār imtihān-e-havas bhī zarūr hai
اے جوش عشق بادۂ مرد آزما مجھے	ai josh-e-ishq bāda-e-mard-āzmā mujhe
صفاۓ حیرت آئینہ ہے سامان زنگ آخر	safā-e-hairat-e-ā.īna hai sāmān-e-zang āḳhir
تغیر آب بر جا ماندہ کا پاتا ہے رنگ آخر	taġhayyur āb-e-bar-jā-māñda kā paatā hai rañg āḳhir
نہ کی سامان عیش و جاہ نے تدبیر وحشت کی	na kī sāmān-e-aish-o-jāh ne tadbīr vahshat kī
ہوا جام زمرد بھی مجھے داغ پلنگ آخر	huā jām-e-zumurrad bhī mujhe dāġh-e-palañg āḳhir
خط نوخیز نیل چشم زخم صافیٔ عارض	ḳhat-e-nau-ḳhez nīl-e-chashm zaḳhm-e-sāfī-e-āriz
لیا آئینہ نے حرز پر طوطی بچنگ آخر	liyā ā.īna ne hirz-e-par-e-tūtī ba-chang āḳhir
ہلال آسا تہی رہ گر کشادن ہائے دل چاہے	hilāl-āsā tahī rah gar kushādan-hā-e-dil chāhe
ہوا مہ کثرت سرمایہ اندوزی سے تنگ آخر	huā mah kasrat-e-sarmāya-andozī se tañg āḳhir
تڑپ کر مر گیا وہ صید بال افشاں کہ مضطر تھا	taḌap kar mar gayā vo said-e-bāl-afshāñ ki muztar thā
ہوا ناسور چشم تعزیت چشم خدنگ آخر	huā nāsū-e-chashm-e-ta.aziyat chashm-e-ḳhadañg āḳhir
لکھی یاروں کی بد مستی نے میخانے کی پامالی	likhī yāroñ kī bad-mastī ne maiḳhāne kī pāmālī
ہوئی قطرہ فشانی ہائے مے باران سنگ آخر	hui qatra-fishānī-hā-e-mai-bārān-e-sañg āḳhir
اسدؔ پردے میں بھی آہنگ شوق یار قائم ہے	'asad' parde meñ bhī āhañg-e-shauq-e-yār qaa.em hai
نہیں ہے نغمے سے خالی خمیدن ہائے چنگ آخر	nahīñ hai naġhme se ḳhālī ḳhamīdan-hā-e-chañg āḳhir
قطرۂ مے بسکہ حیرت سے نفس پرور ہوا	qatra-e-mai bas-ki hairat se nafas-parvar huā
خط جام مے سراسر رشتۂ گوہر ہوا	ḳhatt-e-jām-e-mai sarāsar rishta-e-gauhar huā
اعتبار عشق کی خانہ خرابی دیکھنا	e'tibār-e-ishq kī ḳhāna-ḳharābī dekhnā
غیر نے کی آہ لیکن وہ خفا مجھ پر ہوا	ġhair ne kī aah lekin vo ḳhafā mujh par huā
گرمیٔ دولت ہوئی آتش زن نام نکو	garmī-e-daulat hui ātish-zan-e-nām-e-niko
خانۂ خاتم میں یاقوت نگیں اختر ہوا	ḳhāna-e-ḳhātim meñ yāqūt-e-nagīñ aḳhtar huā
نشہ میں گم کردہ راہ آیا وہ مست فتنہ خو	nashsha meñ gum-karda-rāh aayā vo mast-e-fitna-ḳhū
آج رنگ رفتہ دور گردش ساغر ہوا	aaj rañg-rafta daur-e-gardish-e-sāġhar huā
درد سے در پردہ دی مژگاں سیاہاں نے شکست	dard se dar-parda dī mizhgāñ-siyāhāñ ne shikast
ریزہ ریزہ استخواں کا پوست میں نشتر ہوا	reza reza ustuḳhāñ kā post meñ nashtar huā
زہد گردیدن ہے گرد خانہ ہائے منعماں	zohd gardīdan hai gard-e-ḳhāna-hā-e-mun.imāñ
دانۂ تسبیح سے میں مہرہ در ششدر ہوا	dāna-e-tasbīh se maiñ mohra-dar-shashdar huā
اے بہ ضبط حال نا افسردگاں جوش جنوں	ai ba-zabt-e-hāl-e-nā-afsurdagāñ josh-e-junūñ
نشۂ مے ہے اگر یک پردہ نازک تر ہوا	nashsha-e-mai hai agar yak-parda nāzuk-tar huā
اس چمن میں ریشہ داری جس نے سر کھینچا اسدؔ	is chaman meñ resha-dārī jis ne sar kheñchā 'asad'
تر زبان لفظ عام ساقیٔ کوثر ہوا	tar zabān-e-lutf-e-ām-e-sāqī-e-kausar huā
اگ رہا ہے در و دیوار سے سبزہ غالبؔ	ug rahā hai dar-o-dīvār se sabza 'ġhālib'
ہم بیاباں میں ہیں اور گھر میں بہار آئی ہے	ham bayābāñ meñ haiñ aur ghar meñ bahār aa.ī hai
پئے نذر کرم تحفہ ہے شرم نا رسائی کا	pa.e-nazr-e-karam tohfa hai sharm-e-nā-rasā.ī kā
بہ خوں غلتیدۂ صد رنگ دعویٰ پارسائی کا	ba-ḳhūñ-ġhaltīda-e-sad-rañg da.avā pārsā.ī kā
نہ ہو حسن تماشا دوست رسوا بے وفائی کا	na ho husn-e-tamāshā-dost rusvā bevafā.ī kā
بہ مہر صد نظر ثابت ہے دعویٰ پارسائی کا	ba-mohr-e-sad-nazar sābit hai da.avā pārsā.ī kā
زکات حسن دے اے جلوۂ بینش کہ مہر آسا	zakāt-e-husn de ai jalva-e-bīnish ki mehr-āsā
چراغ خانۂ درویش ہو کاسہ گدائی کا	charāġh-e-ḳhāna-e-darvesh ho kaasa gadā.ī kā
نہ مارا جان کر بے جرم غافل تیری گردن پر	na maarā jaan kar be-jurm ġhāfil terī gardan par
رہا مانند خون بے گنہ حق آشنائی کا	rahā mānind-e-ḳhūn-e-be-gunah haq āshnā.ī kā
تمناۓ زباں محو سپاس بے زبانی ہے	tamannā-e-zabāñ mahv-e-sipās-e-be-zabānī hai
مٹا جس سے تقاضا شکوۂ بے دست و پائی کا	miTā jis se taqāzā shikva-e-be-dast-o-pā.ī kā
وہی اک بات ہے جو یاں نفس واں نکہت گل ہے	vahī ik baat hai jo yaañ nafas vaañ nik.hat-e-gul hai
چمن کا جلوہ باعث ہے مری رنگیں نوائی کا	chaman kā jalva baa.is hai mirī rañgīñ-navā.ī kā
دہان ہر بت پیغارہ جو زنجیر رسوائی	dahān-e-har-but-e-paiġhāra-jū zanjīr-e-rusvā.ī
عدم تک بے وفا چرچا ہے تیری بے وفائی کا	adam tak bevafā charchā hai terī bevafā.ī kā
نہ دے نالے کو اتنا طول غالبؔ مختصر لکھ دے	na de naale ko itnā tuul 'ġhālib' muḳhtasar likh de
کہ حسرت سنج ہوں عرض ستم ہائے جدائی کا	ki hasrat-sanj huuñ arz-e-sitam-hā-e-judā.ī kā
جہاں مٹ جائے سعیٔ دید خضر آباد آسائش	jahāñ miT jaa.e sa.ī-e-dīd ḳhizrābād-e-āsā.ish
بہ جیب ہر نگہ پنہاں ہے حاصل رہنمائی کا	ba-jeb-e-har-nigah pinhāñ hai hāsil rahnumā.ī kā
بہ عجز آباد وہم مدعا تسلیم شوخی ہے	ba-ijz-ābād vahm-e-mudda.ā taslī-e-shoḳhī hai
تغافل کو نہ کر مصروف تمکیں آزمائی کا	taġhāful ko na kar masrūf-e-tamkīñ-āzmā.ī kā
اسدؔ کا قصہ طولانی ہے لیکن مختصر یہ ہے	'asad' kā qissa tūlānī hai lekin muḳhtasar ye hai
کہ حسرت کش رہا عرض ستم ہائے جدائی کا	ki hasrat-kash rahā arz-e-sitam-hā-e-judā.ī kā
ہوس گستاخیٔ آئینہ تکلیف نظر بازی	havas gustāḳhī-e-ā.īna taklīf-e-nazar-bāzī
بہ جیب آرزو پنہاں ہے حاصل دل ربائی کا	ba-jeb-e-ārzū pinhāñ hai hāsil dilrubā.ī kā
نظر بازی طلسم وحشت آباد پرستاں ہے	nazar-bāzī tilism-e-vahshat-ābād-e-paristāñ hai
رہا بیگانۂ تاثیر افسوں آشنائی کا	rahā begāna-e-tāsīr afsūñ āshnā.ī kā
نہ پایا دردمند دوریٔ یاران یک دل نے	na paayā dardmand-e-dūrī-e-yārān-e-yak-dil ne
سواد خط پیشانی سے نسخہ مومیائی کا	savād-e-ḳhatt-e-peshānī se nusḳha momyā.ī kā
اسدؔ یہ عجز و بے سامانیٔ فرعون توام ہے	'asad' ye ijz-o-be-sāmānī-e-fir.aun-e-tauam hai
جسے تو بندگی کہتا ہے دعویٰ ہے خدائی کا	jise tū bandagī kahtā hai da.avā hai ḳhudā.ī kā
یہ نہ تھی ہماری قسمت کہ وصال یار ہوتا	ye na thī hamārī qismat ki visāl-e-yār hotā
اگر اور جیتے رہتے یہی انتظار ہوتا	agar aur jiite rahte yahī intizār hotā
ترے وعدے پر جیے ہم تو یہ جان جھوٹ جانا	tire va.ade par jiye ham to ye jaan jhuuT jaanā
کہ خوشی سے مر نہ جاتے اگر اعتبار ہوتا	ki ḳhushī se mar na jaate agar e'tibār hotā
تری نازکی سے جانا کہ بندھا تھا عہد بودا	tirī nāzukī se jaanā ki bañdhā thā ahd bodā
کبھی تو نہ توڑ سکتا اگر استوار ہوتا	kabhī tū na toḌ saktā agar ustuvār hotā
کوئی میرے دل سے پوچھے ترے تیر نیم کش کو	koī mere dil se pūchhe tire tīr-e-nīm-kash ko
یہ خلش کہاں سے ہوتی جو جگر کے پار ہوتا	ye ḳhalish kahāñ se hotī jo jigar ke paar hotā
یہ کہاں کی دوستی ہے کہ بنے ہیں دوست ناصح	ye kahāñ kī dostī hai ki bane haiñ dost nāseh
کوئی چارہ ساز ہوتا کوئی غم گسار ہوتا	koī chārasāz hotā koī ġham-gusār hotā
رگ سنگ سے ٹپکتا وہ لہو کہ پھر نہ تھمتا	rag-e-sañg se Tapaktā vo lahū ki phir na thamtā
جسے غم سمجھ رہے ہو یہ اگر شرار ہوتا	jise ġham samajh rahe ho ye agar sharār hotā
غم اگرچہ جاں گسل ہے پہ کہاں بچیں کہ دل ہے	ġham agarche jāñ-gusil hai pa kahāñ bacheñ ki dil hai
غم عشق گر نہ ہوتا غم روزگار ہوتا	ġham-e-ishq gar na hotā ġham-e-rozgār hotā
کہوں کس سے میں کہ کیا ہے شب غم بری بلا ہے	kahūñ kis se maiñ ki kyā hai shab-e-ġham burī balā hai
مجھے کیا برا تھا مرنا اگر ایک بار ہوتا	mujhe kyā burā thā marnā agar ek baar hotā
ہوئے مر کے ہم جو رسوا ہوئے کیوں نہ غرق دریا	hue mar ke ham jo rusvā hue kyuuñ na ġharq-e-dariyā
نہ کبھی جنازہ اٹھتا نہ کہیں مزار ہوتا	na kabhī janāza uThtā na kahīñ mazār hotā
اسے کون دیکھ سکتا کہ یگانہ ہے وہ یکتا	use kaun dekh saktā ki yagāna hai vo yaktā
جو دوئی کی بو بھی ہوتی تو کہیں دو چار ہوتا	jo duī kī bū bhī hotī to kahīñ do-chār hotā
یہ مسائل تصوف یہ ترا بیان غالبؔ	ye masā.il-e-tasavvuf ye tirā bayān 'ġhālib'
تجھے ہم ولی سمجھتے جو نہ بادہ خوار ہوتا	tujhe ham valī samajhte jo na bāda-ḳhvār hotā
مزے جہان کے اپنی نظر میں خاک نہیں	maze jahān ke apnī nazar meñ ḳhaak nahīñ
سواے خون جگر سو جگر میں خاک نہیں	sivā.e ḳhūn-e-jigar so jigar meñ ḳhaak nahīñ
مگر غبار ہوے پر ہوا اڑا لے جاے	magar ġhubār hue par havā uḌā le jaa.e
وگرنہ تاب و تواں بال و پر میں خاک نہیں	vagarna taab o tavāñ bāl-o-par meñ ḳhaak nahīñ
یہ کس بہشت شمائل کی آمد آمد ہے	ye kis bahīsht-shamā.il kī aamad aamad hai
کہ غیر جلوۂ گل رہ گزر میں خاک نہیں	ki ġhair-e-jalva-e-gul rahguzar meñ ḳhaak nahīñ
بھلا اسے نہ سہی کچھ مجھی کو رحم آتا	bhalā use na sahī kuchh mujhī ko rahm aatā
اثر مرے نفس بے اثر میں خاک نہیں	asar mire nafas-e-be-asar meñ ḳhaak nahīñ
خیال جلوۂ گل سے خراب ہیں میکش	ḳhayāl-e-jalva-e-gul se ḳharāb haiñ mai-kash
شراب خانہ کے دیوار و در میں خاک نہیں	sharāb-ḳhāne ke dīvār-o-dar meñ ḳhaak nahīñ
ہوا ہوں عشق کی غارتگری سے شرمندہ	huā huuñ ishq kī ġhārat-garī se sharminda
سواے حسرت تعمیر گھر میں خاک نہیں	sivā.e hasrat-e-tāmīr ghar meñ ḳhaak nahīñ
ہمارے شعر ہیں اب صرف دل لگی کے اسدؔ	hamāre sher haiñ ab sirf dil-lagī ke 'asad'
کھلا کہ فائدہ عرض ہنر میں خاک نہیں	khulā ki fā.eda arz-e-hunar meñ ḳhaak nahīñ
تیرے توسن کو صبا باندھتے ہیں	tere tausan ko sabā bāñdhte haiñ
ہم بھی مضموں کی ہوا باندھتے ہیں	ham bhī mazmūñ kī havā bāñdhte haiñ
آہ کا کس نے اثر دیکھا ہے	aah kā kis ne asar dekhā hai
ہم بھی ایک اپنی ہوا باندھتے ہیں	ham bhī ek apnī havā bāñdhte haiñ
تیری فرصت کے مقابل اے عمر	terī fursat ke muqābil ai umr
برق کو پابہ حنا باندھتے ہیں	barq ko pa-ba-hinā bāñdhte haiñ
قید ہستی سے رہائی معلوم	qaid-e-hastī se rihā.ī ma.alūm
اشک کو بے سر و پا باندھتے ہیں	ashk ko be-sar-o-pā bāñdhte haiñ
نشۂ رنگ سے ہے واشد گل	nashsha-e-rañg se hai vāshud-e-gul
مست کب بند قبا باندھتے ہیں	mast kab band-e-qabā bāñdhte haiñ
غلطی ہائے مضامیں مت پوچھ	ġhalatī-hā-e-mazāmīñ mat pūchh
لوگ نالے کو رسا باندھتے ہیں	log naale ko rasā bāñdhte haiñ
اہل تدبیر کی واماندگیاں	ahl-e-tadbīr kī vāmāndgiyāñ
آبلوں پر بھی حنا باندھتے ہیں	ābloñ par bhī hinā bāñdhte haiñ
سادہ پرکار ہیں خوباں غالبؔ	saada purkār haiñ ḳhūbāñ 'ġhālib'
ہم سے پیمان وفا باندھتے ہیں	ham se paimān-e-vafā bāñdhte haiñ
پاؤں میں جب وہ حنا باندھتے ہیں	paañv meñ jab vo hinā bāñdhte haiñ
میرے ہاتھوں کو جدا باندھتے ہیں	mere hāthoñ ko judā bāñdhte haiñ
شوق کو پا بہ حنا باندھتے ہیں	shauq ko pā-ba-hinā bāñdhte haiñ
قید میں بھی ہے اسیری آزاد	qaid meñ bhī hai asīrī āzād
چشم زنجیر کو وا باندھتے ہیں	chashm-e-zanjīr ko vā bāñdhte haiñ
شیخ جی کعبے کا جانا معلوم	shaiḳh-jī ka.abe kā jaanā ma.alūm
آپ مسجد میں گدھا باندھتے ہیں	aap masjid meñ gadhā bāñdhte haiñ
کس کا دل زلف سے بھاگا کہ اسدؔ	kis kā dil zulf se bhāgā ki 'asad'
دست شانہ بہ قضا باندھتے ہیں	dast-e-shāna ba-qazā bāñdhte haiñ
تیرے بیمار پہ ہیں فریادی	tere bīmār pe haiñ fariyādī
وہ جو کاغذ میں دوا باندھتے ہیں	vo jo kāġhaz meñ davā bāñdhte haiñ
مسجد کے زیر سایہ خرابات چاہیے	masjid ke zer-e-sāya ḳharābāt chāhiye
بھوں پاس آنکھ قبلۂ حاجات چاہیے	bhauñ paas aañkh qibla-e-hājāt chāhiye
عاشق ہوئے ہیں آپ بھی ایک اور شخص پر	āshiq hue haiñ aap bhī ek aur shaḳhs par
آخر ستم کی کچھ تو مکافات چاہیے	āḳhir sitam kī kuchh to mukāfāt chāhiye
دے داد اے فلک دل حسرت پرست کی	de daad ai falak dil-e-hasrat-parast kī
ہاں کچھ نہ کچھ تلافئ مافات چاہیے	haañ kuchh na kuchh talāfī-e-māfāt chāhiye
سیکھے ہیں مہ رخوں کے لیے ہم مصوری	sīkhe haiñ mah-ruḳhoñ ke liye ham musavvarī
تقریب کچھ تو بہر ملاقات چاہیے	taqrīb kuchh to bahr-e-mulāqāt chāhiye
مے سے غرض نشاط ہے کس رو سیاہ کو	mai se ġharaz nashāt hai kis rū-siyāh ko
اک گونہ بے خودی مجھے دن رات چاہیے	ik-gūna be-ḳhudī mujhe din raat chāhiye
نشوونما ہے اصل سے غالبؔ فروع کو	nashv-o-numā hai asl se 'ġhālib' furūa ko
خاموشی ہی سے نکلے ہے جو بات چاہیے	ḳhāmoshī hī se nikle hai jo baat chāhiye
ہے رنگ لالہ و گل و نسریں جدا جدا	hai rañg-e-lāla-o-gul-o-nasrīñ judā judā
ہر رنگ میں بہار کا اثبات چاہیے	har rañg meñ bahār kā isbāt chāhiye
سر پائے خم پہ چاہیے ہنگام بے خودی	sar pā-e-ḳhum pe chāhiye hañgām-e-be-ḳhudī
رو سوئے قبلہ وقت مناجات چاہیے	rū sū-e-qibla vaqt-e-munājāt chāhiye
یعنی بہ حسب گردش پیمانۂ صفات	ya.anī ba-hasb-e-gardish-e-paimāna-e-sifāt
عارف ہمیشہ مست مے ذات چاہیے	aarif hamesha mast-e-mai-e-zāt chāhiye
اسدؔ ہم وہ جنوں جولاں گداۓ بے سر و پا ہیں	'asad' ham vo junūñ-jaulāñ gadā-e-be-sar-o-pā haiñ
کہ ہے سر پنجۂ مژگان آہو پشت خار اپنا	ki hai sar-panja-e-mizhgān-e-āhū pusht-ḳhār apnā
دل سے تری نگاہ جگر تک اتر گئی	dil se tirī nigāh jigar tak utar ga.ī
دونوں کو اک ادا میں رضامند کر گئی	donoñ ko ik adā meñ razā-mand kar ga.ī
شق ہو گیا ہے سینہ خوشا لذت فراغ	shaq ho gayā hai siina ḳhushā lazzat-e-farāġh
تکلیف پردہ داری زخم جگر گئی	taklīf-e-parda-dāri-e-zaḳhm-e-jigar ga.ī
وہ بادۂ شبانہ کی سرمستیاں کہاں	vo bāda-e-shabāna kī sarmastiyāñ kahāñ
اٹھیے بس اب کہ لذت خواب سحر گئی	uThiye bas ab ki lazzat-e-ḳhvāb-e-sahar ga.ī
اڑتی پھرے ہے خاک مری کوئے یار میں	uḌtī phire hai ḳhaak mirī kū-e-yār meñ
بارے اب اے ہوا ہوس بال و پر گئی	baare ab ai havā havas-e-bāl-o-par ga.ī
دیکھو تو دل فریبی انداز نقش پا	dekho to dil-farebi-e-andāz-e-naqsh-e-pā
موج خرام یار بھی کیا گل کتر گئی	mauj-e-ḳhirām-e-yār bhī kyā gul katar ga.ī
ہر بوالہوس نے حسن پرستی شعار کی	har bul-havas ne husn-parastī shi.ār kī
اب آبروئے شیوۂ اہل نظر گئی	ab ābrū-e-sheva-e-ahl-e-nazar ga.ī
نظارہ نے بھی کام کیا واں نقاب کا	nazzāre ne bhī kaam kiyā vaañ naqāb kā
مستی سے ہر نگہ ترے رخ پر بکھر گئی	mastī se har nigah tire ruḳh par bikhar ga.ī
فردا و دی کا تفرقہ یک بار مٹ گیا	fardā o dī kā tafraqa yak baar miT gayā
کل تم گئے کہ ہم پہ قیامت گزر گئی	kal tum ga.e ki ham pe qayāmat guzar ga.ī
مارا زمانہ نے اسداللہ خاں تمہیں	maarā zamāne ne asadullāh ḳhaañ tumheñ
وہ ولولے کہاں وہ جوانی کدھر گئی	vo valvale kahāñ vo javānī kidhar ga.ī
پھر اس انداز سے بہار آئی	phir is andāz se bahār aa.ī
کہ ہوئے مہر و مہ تماشائی	ki hue mehr-o-mah tamāshā.ī
دیکھو اے ساکنان خطۂ خاک	dekho ai sākinān-e-ḳhitta-e-ḳhāk
اس کو کہتے ہیں عالم آرائی	is ko kahte haiñ ālam-ārā.ī
کہ زمیں ہو گئی ہے سر تا سر	ki zamīñ ho ga.ī hai sar-tā-sar
سبزہ کو جب کہیں جگہ نہ ملی	sabza ko jab kahīñ jagah na milī
بن گیا روئے آب پر کائی	ban gayā rū-e-āb par kaa.ī
سبزہ و گل کے دیکھنے کے لیے	sabza o gul ke dekhne ke liye
چشم نرگس کو دی ہے بینائی	chashm-e-nargis ko dī hai bīnā.ī
ہے ہوا میں شراب کی تاثیر	hai havā meñ sharāb kī tāsīr
بادہ نوشی ہے بادہ پیمائی	bāda-noshī hai bāda-paimā.ī
کیوں نہ دنیا کو ہو خوشی غالبؔ	kyuuñ na duniyā ko ho ḳhushī 'ġhālib'
شاہ دیں دار نے شفا پائی	shāh-e-dīñ-dār ne shifā paa.ī
دل مرا سوز نہاں سے بے محابا جل گیا	dil mirā soz-e-nihāñ se be-muhābā jal gayā
آتش خاموش کی مانند گویا جل گیا	ātish-e-ḳhāmosh kī mānind goyā jal gayā
دل میں ذوق وصل و یاد یار تک باقی نہیں	dil meñ zauq-e-vasl o yād-e-yār tak baaqī nahīñ
آگ اس گھر میں لگی ایسی کہ جو تھا جل گیا	aag is ghar meñ lagī aisī ki jo thā jal gayā
میں عدم سے بھی پرے ہوں ورنہ غافل بارہا	maiñ adam se bhī pare huuñ varna ġhāfil bār-hā
میری آہ آتشیں سے بال عنقا جل گیا	merī āh-e-ātishīñ se bāl-e-anqā jal gayā
عرض کیجے جوہر اندیشہ کی گرمی کہاں	arz kiije jauhar-e-andesha kī garmī kahāñ
کچھ خیال آیا تھا وحشت کا کہ صحرا جل گیا	kuchh ḳhayāl aayā thā vahshat kā ki sahrā jal gayā
دل نہیں تجھ کو دکھاتا ورنہ داغوں کی بہار	dil nahīñ tujh ko dikhātā varna dāġhoñ kī bahār
اس چراغاں کا کروں کیا کار فرما جل گیا	is charāġhāñ kā karūñ kyā kār-farmā jal gayā
میں ہوں اور افسردگی کی آرزو غالبؔ کہ دل	maiñ huuñ aur afsurdagī kī aarzū 'ġhālib' ki dil
دیکھ کر طرز تپاک اہل دنیا جل گیا	dekh kar tarz-e-tapāk-e-ahl-e-duniyā jal gayā
خانمان عاشقاں دکان آتش باز ہے	ḳhānmān-e-āshiqāñ dūkān-e-ātish-bāz hai
شعلہ رو جب ہو گئے گرم تماشا جل گیا	sho.ala-rū jab ho ga.e garm-e-tamāshā jal gayā
تا کجا افسوس گرمی ہاۓ صحبت اے خیال	tā kujā afsos-e-garmī-hā-e-sohbat ai ḳhayāl
دل بہ سوز آتش داغ تمنا جل گیا	dil ba-soz-e-ātish-e-dāġh-e-tamannā jal gayā
ہے اسدؔ بیگانۂ افسردگی اے بیکسی	hai 'asad' begāna-e-afsurdagī ai bekasī
دل ز انداز تپاک اہل دنیا جل گیا	dil z-andāz-e-tapāk-e-ahl-e-duniyā jal gayā
دود میرا سنبلستاں سے کرے ہے ہم سری	duud merā sumbulistāñ se kare hai ham-sarī
بسکہ شوق آتش گل سے سراپا جل گیا	bas-ki shauq-e-ātish-e-gul se sarāpā jal gayā
شمع رویاں کی سر انگشت حنائی دیکھ کر	sham.a-rūyāñ kī sar-añgusht-e-hinā.ī dekh kar
غنچۂ گل پرفشاں پروانہ آسا جل گیا	ġhuncha-e-gul par-fishāñ parvāna-āsā jal gayā
نکتہ چیں ہے غم دل اس کو سنائے نہ بنے	nukta-chīñ hai ġham-e-dil us ko sunā.e na bane
کیا بنے بات جہاں بات بنائے نہ بنے	kyā bane baat jahāñ baat banā.e na bane
میں بلاتا تو ہوں اس کو مگر اے جذبۂ دل	maiñ bulātā to huuñ us ko magar ai jazba-e-dil
اس پہ بن جائے کچھ ایسی کہ بن آئے نہ بنے	us pe ban jaa.e kuchh aisī ki bin aa.e na bane
کھیل سمجھا ہے کہیں چھوڑ نہ دے بھول نہ جائے	khel samjhā hai kahīñ chhoḌ na de bhuul na jaa.e
کاش یوں بھی ہو کہ بن میرے ستائے نہ بنے	kaash yuuñ bhī ho ki bin mere satā.e na bane
غیر پھرتا ہے لیے یوں ترے خط کو کہ اگر	ġhair phirtā hai liye yuuñ tire ḳhat ko ki agar
کوئی پوچھے کہ یہ کیا ہے تو چھپائے نہ بنے	koī pūchhe ki ye kyā hai to chhupā.e na bane
اس نزاکت کا برا ہو وہ بھلے ہیں تو کیا	is nazākat kā burā ho vo bhale haiñ to kyā
ہاتھ آویں تو انہیں ہاتھ لگائے نہ بنے	haath aaveñ to unheñ haath lagā.e na bane
کہہ سکے کون کہ یہ جلوہ گری کس کی ہے	kah sake kaun ki ye jalvagarī kis kī hai
پردہ چھوڑا ہے وہ اس نے کہ اٹھائے نہ بنے	parda chhoḌā hai vo us ne ki uThā.e na bane
موت کی راہ نہ دیکھوں کہ بن آئے نہ رہے	maut kī raah na dekhūñ ki bin aa.e na rahe
تم کو چاہوں کہ نہ آؤ تو بلائے نہ بنے	tum ko chāhūñ ki na aao to bulā.e na bane
بوجھ وہ سر سے گرا ہے کہ اٹھائے نہ اٹھے	bojh vo sar se girā hai ki uThā.e na uThe
کام وہ آن پڑا ہے کہ بنائے نہ بنے	kaam vo aan paḌā hai ki banā.e na bane
عشق پر زور نہیں ہے یہ وہ آتش غالبؔ	ishq par zor nahīñ hai ye vo ātish 'ġhālib'
کہ لگائے نہ لگے اور بجھائے نہ بنے	ki lagā.e na lage aur bujhā.e na bane
غم نہیں ہوتا ہے آزادوں کو بیش از یک نفس	ġham nahīñ hotā hai āzādoñ ko besh az-yak-nafas
برق سے کرتے ہیں روشن شمع ماتم خانہ ہم	barq se karte haiñ raushan sham-e-mātam-ḳhāna ham
محفلیں برہم کرے ہے گنجفہ باز خیال	mahfileñ barham kare hai ganjifa-bāz-e-ḳhayāl
ہیں ورق گردانیٔ نیرنگ یک بت خانہ ہم	haiñ varaq-gardānī-e-nairañg-e-yak-but-ḳhāna ham
باوجود یک جہاں ہنگامہ پیدائی نہیں	bāvajūd-e-yak-jahāñ hañgāma paidā.ī nahīñ
ہیں چراغان شبستان دل پروانہ ہم	haiñ charāġhān-e-shabistān-e-dil-e-parvāna ham
ضعف سے ہے نے قناعت سے یہ ترک جستجو	zo.af se hai ne qanā.at se ye tark-e-justujū
ہیں وبال تکیہ گاۂ ہمت مردانہ ہم	haiñ vabāl-e-takiya-gāh-e-himmat-e-mardāna ham
دائم الحبس اس میں ہیں لاکھوں تمنائیں اسدؔ	dā.im-ul-habs is meñ haiñ lākhoñ tamannā.eñ 'asad'
جانتے ہیں سینۂ پر خوں کو زنداں خانہ ہم	jānte haiñ sīna-e-pur-ḳhūñ ko zindāñ-ḳhana ham
بسکہ ہیں بد مست بشکن بشکن مے خانہ ہم	bas-ki haiñ bad-mast-e-ba-shikan ba-shikan-e-mai-ḳhāna ham
موئے شیشہ کو سمجھتے ہیں خط پیمانہ ہم	mū-e-shīsha ko samajhte haiñ ḳhat-e-paimāna ham
بسکہ ہر یک موئے زلف افشاں سے ہے تار شعاع	bas-ki har-yak-mū-e-zulf-afshāñ se hai tār-e-shuā.a
پنجۂ خورشید کو سمجھے ہیں دست شانہ ہم	panja-e-ḳhurshīd ko samjhe haiñ dast-e-shāna ham
مشق از خود رفتگی سے ہیں بہ گلزار خیال	mashq-e-az-ḳhūd-raftagī se haiñ ba-gulzār-e-ḳhayāl
آشنا تعبیر خواب سبزۂ بیگانہ ہم	āshnā tabīr-e-ḳhvāb-e-sabza-e-begāna ham
فرط بے خوابی سے ہیں شب ہاۓ ہجر یار میں	fart-e-be-ḳhvābī se haiñ shab-hā-e-hijr-e-yār meñ
جوں زبان شمع داغ گرمی افسانہ ہم	juuñ zabān-e-sham.a dāġh-e-garmi-e-afsāna ham
شام غم میں سوز عشق آتش رخسار سے	shām-e-ġham meñ soz-e-ishq-e-ātish-e-ruḳhsār se
پر فشان سوختن ہیں صورت پروانہ ہم	par-fashān-e-soḳhtan haiñ sūrat-e-parvāna ham
حسرت عرض تمنا یاں سے سمجھا چاہیے	hasrat-e-arz-e-tamannā yaañ se samjhā chāhiye
دو جہاں حشر زبان خشک ہیں جوں شانہ ہم	do-jahāñ hashr-e-zabān-e-ḳhushk haiñ juuñ shāna ham
کشتی عالم بہ طوفان تغافل دے کہ ہیں	kashti-e-ālam ba-tūfān-e-taġhāful de ki haiñ
عالم آب گداز جوہر افسانہ ہم	ālam-e-āb-e-gudāz-e-jauhar-e-afsāna ham
وحشت بے ربطی پیچ و خم ہستی نہ پوچھ	vahshat-e-be-rabti-e-pech-o-ḳham-e-hastī na pūchh
ننگ بالیدن ہیں جوں موئے سر دیوانہ ہم	nañg-e-bālīdan haiñ juuñ mū-e-sar-e-dīvāna ham
مانع دشت نوردی کوئی تدبیر نہیں	māna-e-dasht-navardī koī tadbīr nahīñ
ایک چکر ہے مرے پانو میں زنجیر نہیں	ek chakkar hai mire paañv meñ zanjīr nahīñ
شوق اس دشت میں دوڑائے ہے مجھ کو کہ جہاں	shauq us dasht meñ dauḌāye hai mujh ko ki jahāñ
جادہ غیر از نگہ دیدۂ تصویر نہیں	jaada ġhair az nigah-e-dīda-e-tasvīr nahīñ
حسرت لذت آزار رہی جاتی ہے	hasrat-e-lazzat-e-āzār rahī jaatī hai
جادۂ راہ وفا جز دم شمشیر نہیں	jāda-e-rāh-e-vafā juz dam-e-shamshīr nahīñ
رنج نومیدی جاوید گوارا رہیو	rañj-e-naumīdi-e-jāved gavārā rahiyo
خوش ہوں گر نالہ زبونی کش تاثیر نہیں	ḳhush huuñ gar nāla-zabūnī kash-e-tāsīr nahīñ
سر کھجاتا ہے جہاں زخم سر اچھا ہو جائے	sar khujātā hai jahāñ zaḳhm-e-sar achchhā ho jaa.e
لذت سنگ بہ اندازۂ تقریر نہیں	lazzat-e-sañg ba-andāza-e-taqrīr nahīñ
جب کرم رخصت بیباکی و گستاخی دے	jab karam ruḳhsat-e-bebākī-o-gustāḳhī de
کوئی تقصیر بجز خجلت تقصیر نہیں	koī taqsīr ba-juz ḳhajlat-e-taqsīr nahīñ
غالبؔ اپنا یہ عقیدہ ہے بقول ناسخؔ	'ġhālib' apnā ye aqīda hai ba-qaul-e-'nāsiḳh'
آپ بے بہرہ ہے جو معتقد میرؔ نہیں	aap be-bahra hai jo mo'taqid-e-'mīr' nahīñ
میرؔ کے شعر کا احوال کہوں کیا غالبؔ	'mīr' ke sher kā ahvāl kahūñ kyā 'ġhālib'
جس کا دیوان کم از گلشن کشمیر نہیں	jis kā dīvān kam-az-gulshan-e-kashmīr nahīñ
آئینہ دام کو پردے میں چھپاتا ہے عبث	ā.īna daam ko parde meñ chhupātā hai abas
کہ پری زاد نظر قابل تسخیر نہیں	ki parī-zād-e-nazar qābil-e-tasḳhīr nahīñ
مثل گل زخم ہے میرا بھی سناں سے توام	misl-e-gul zaḳhm hai merā bhī sināñ se tavvām
تیرا ترکش ہی کچھ آبستنیٔ تیر نہیں	terā tarkash hī kuchh ābistanī-e-tīr nahīñ
نہ ہوگا یک بیاباں ماندگی سے ذوق کم میرا	na hogā yak-bayābāñ māñdgī se zauq kam merā
حباب موجۂ رفتار ہے نقش قدم میرا	habāb-e-mauja-e-raftār hai naqsh-e-qadam merā
محبت تھی چمن سے لیکن اب یہ بے دماغی ہے	mohabbat thī chaman se lekin ab ye be-dimāġhī hai
کہ موج بوئے گل سے ناک میں آتا ہے دم میرا	ki mauj-e-bū-e-gul se naak meñ aatā hai dam merā
رہ خوابیدہ تھی گردن کش یک درس آگاہی	rah-e-ḳhvābīda thī gardan-kash-e-yak-dars-e-āgāhī
زمیں کو سیلئ استاد ہے نقش قدم میرا	zamīñ ko saili-e-ustād hai naqsh-e-qadam merā
سراغ آوارۂ عرض دو عالم شور محشر ہوں	surāġh-āvāra-e-arz-e-do-ālam shor-e-mahshar huuñ
پرافشاں ہے غبار آں سوئے صحرائے عدم میرا	par-afshāñ hai ġhubār aañ sū-e-sahrā-e-adam merā
ہوائے صبح یک عالم گریباں چاکی گل ہے	havā-e-sub.h yak-ālam garebāñ chākī-e-gul hai
دہان زخم پیدا کر اگر کھاتا ہے غم میرا	dahān-e-zaḳhm paidā kar agar khātā hai ġham merā
نہ ہو وحشت کش درس سراب سطر آگاہی	na ho vahshat-kash-e-dars-e-sarāb-e-satr-e-āgāhī
میں گرد راہ ہوں بے مدعا ہے پیچ و خم میرا	maiñ gard-e-rāh huuñ be-mudda.ā hai pech-o-ḳham merā
اسدؔ وحشت پرست گوشۂ تنہائی دل ہے	'asad' vahshat-parast-e-gosha-e-tanhā.i-e-dil hai
برنگ موج مے خمیازۂ ساغر ہے رم میرا	ba-rañg-e-mauj-e-mai ḳhamyāza-e-sāġhar hai ram merā
سرمۂ مفت نظر ہوں مری قیمت یہ ہے	surma-e-muft-e-nazar huuñ mirī qīmat ye hai
کہ رہے چشم خریدار پہ احساں میرا	ki rahe chashm-e-ḳharīdār pe ehsāñ merā
رخصت نالہ مجھے دے کہ مبادا ظالم	ruḳhsat-e-nāla mujhe de ki mabādā zālim
تیرے چہرے سے ہو ظاہر غم پنہاں میرا	tere chehre se ho zāhir ġham-e-pinhāñ merā
خلوت آبلۂ پا میں ہے جولاں میرا	ḳhalvat-e-ābila-e-pā meñ hai jaulāñ merā
خوں ہے دل تنگیٔ وحشت سے بیاباں میرا	ḳhuuñ hai dil tañgī-e-vahshat se bayābāñ merā
حسرت نشۂ وحشت نہ بہ سعیٔ دل ہے	hasrat-e-nashsha-e-vahshat na ba-sa.i-e-dil hai
عرض خمیازۂ مجنوں ہے گریباں میرا	arz-e-ḳhamiyāza-e-majnūñ hai garebāñ merā
فہم زنجیری بے ربطی دل ہے یارب	fahm zanjīrī-e-be-rabtī-e-dil hai yā-rab
کس زباں میں ہے لقب خواب پریشاں میرا	kis zabāñ meñ hai laqab ḳhvāb-e-pareshāñ merā
کوئی امید بر نہیں آتی	koī ummīd bar nahīñ aatī
کوئی صورت نظر نہیں آتی	koī sūrat nazar nahīñ aatī
موت کا ایک دن معین ہے	maut kā ek din muayyan hai
نیند کیوں رات بھر نہیں آتی	niind kyuuñ raat bhar nahīñ aatī
آگے آتی تھی حال دل پہ ہنسی	aage aatī thī hāl-e-dil pe hañsī
اب کسی بات پر نہیں آتی	ab kisī baat par nahīñ aatī
جانتا ہوں ثواب طاعت و زہد	jāntā huuñ savāb-e-tā.at-o-zohd
پر طبیعت ادھر نہیں آتی	par tabī.at idhar nahīñ aatī
ہے کچھ ایسی ہی بات جو چپ ہوں	hai kuchh aisī hī baat jo chup huuñ
ورنہ کیا بات کر نہیں آتی	varna kyā baat kar nahīñ aatī
کیوں نہ چیخوں کہ یاد کرتے ہیں	kyuuñ na chīḳhūñ ki yaad karte haiñ
میری آواز گر نہیں آتی	merī āvāz gar nahīñ aatī
داغ دل گر نظر نہیں آتا	dāġh-e-dil gar nazar nahīñ aatā
بو بھی اے چارہ گر نہیں آتی	bū bhī ai chārāgar nahīñ aatī
ہم وہاں ہیں جہاں سے ہم کو بھی	ham vahāñ haiñ jahāñ se ham ko bhī
کچھ ہماری خبر نہیں آتی	kuchh hamārī ḳhabar nahīñ aatī
مرتے ہیں آرزو میں مرنے کی	marte haiñ aarzū meñ marne kī
موت آتی ہے پر نہیں آتی	maut aatī hai par nahīñ aatī
کعبہ کس منہ سے جاوگے غالبؔ	kaaba kis muñh se jāoge 'ġhālib'
شرم تم کو مگر نہیں آتی	sharm tum ko magar nahīñ aatī
جو نہ نقد داغ دل کی کرے شعلہ پاسبانی	jo na naqd-e-dāġh-e-dil kī kare shola pāsbānī
تو فسردگی نہاں ہے بہ کمین بے زبانی	to fasurdagī nihāñ hai ba-kamīn-e-be-zabānī
مجھے اس سے کیا توقع بہ زمانۂ جوانی	mujhe us se kyā tavaqqo ba-zamāna-e-javānī
کبھی کودکی میں جس نے نہ سنی مری کہانی	kabhī kūdkī meñ jis ne na sunī mirī kahānī
یوں ہی دکھ کسی کو دینا نہیں خوب ورنہ کہتا	yuuñ hī dukh kisī ko denā nahīñ ḳhuub varna kahtā
کہ مرے عدو کو یا رب ملے میری زندگانی	ki mire adū ko yā rab mile merī zindagānī
رہا گر کوئی تا قیامت سلامت	rahā gar koī tā-qayāmat salāmat
پھر اک روز مرنا ہے حضرت سلامت	phir ik roz marnā hai hazrat-salāmat
جگر کو مرے عشق خوں نابہ مشرب	jigar ko mire ishq-e-ḳhūñ-nāba-mashrab
لکھے ہے خداوند نعمت سلامت	likhe hai ḳhudāvand-e-nemat salāmat
علی الرغم دشمن شہید وفا ہوں	alarraġhm-e-dushamn shahīd-e-vafā huuñ
مبارک مبارک سلامت سلامت	mubārak mubārak salāmat salāmat
نہیں گر سر و برگ ادراک معنی	nahīñ gar sar-o-barg-e-idrāk-e-ma.anī
تماشاۓ نیرنگ صورت سلامت	tamāshā-e-nairañg-e-sūrat salāmat
دو عالم کی ہستی پہ خط فنا کھینچ	do-ālam kī hastī pe ḳhatt-e-fanā khīñch
دل و دست ارباب ہمت سلامت	dil-o-dast-e-arbāb-e-himmat salāmat
نہیں گر بہ کام دل خستہ گردوں	nahīñ gar ba-kām-e-dil-e-ḳhasta gardūñ
جگر خائی جوش حسرت سلامت	jigar-ḳhāī-e-josh-e-hasrat salāmat
نہ اوروں کی سنتا نہ کہتا ہوں اپنی	na auroñ kī suntā na kahtā huuñ apnī
سر خستہ دشوار وحشت سلامت	sar-e-ḳhasta dushvār-e-vahshat salāmat
وفور بلا ہے ہجوم وفا ہے	vafūr-e-balā hai hujūm-e-vafā hai
سلامت ملامت ملامت سلامت	salāmat malāmat malāmat salāmat
نہ فکر سلامت نہ بیم ملامت	na fikr-e-salāmat na bīm-e-malāmat
ز خود رفتگی‌ ہائے حیرت سلامت	ze-ḳhud-raftagī-hā-e-hairat salāmat
رہے غالبؔ خستہ مغلوب گردوں	rahe 'ġhālib'-e-ḳhasta maġhlūb-e-gardūñ
یہ کیا بے نیازی ہے حضرت سلامت	ye kyā be-niyāzī hai hazrat-salāmat
کوئی دن گر زندگانی اور ہے	koī din gar zindagānī aur hai
اپنے جی میں ہم نے ٹھانی اور ہے	apne jī meñ ham ne Thānī aur hai
آتش دوزخ میں یہ گرمی کہاں	ātish-e-dozaḳh meñ ye garmī kahāñ
سوز غم ہائے نہانی اور ہے	soz-e-ġham-hā-e-nihānī aur hai
بارہا دیکھی ہیں ان کی رنجشیں	bār-hā dekhī haiñ un kī ranjisheñ
پر کچھ اب کے سرگرانی اور ہے	par kuchh ab ke sargirānī aur hai
دے کے خط منہ دیکھتا ہے نامہ بر	de ke ḳhat muñh dekhtā hai nāma-bar
کچھ تو پیغام زبانی اور ہے	kuchh to paiġhām-e-zabānī aur hai
قاطع اعمار ہے اکثر نجوم	qāta-e-emār hai aksar nujūm
وہ بلائے آسمانی اور ہے	vo balā-e-āsmānī aur hai
ہو چکیں غالبؔ بلائیں سب تمام	ho chukīñ 'ġhālib' balā.eñ sab tamām
ایک مرگ ناگہانی اور ہے	ek marg-e-nā-gahānī aur hai
آمد سیلاب طوفان صداۓ آب ہے	āmad-e-sailāb-e-tūfān-e-sadā-e-āb hai
نقش پا جو کان میں رکھتا ہے انگلی جادہ سے	naqsh-e-pā jo kaan meñ rakhtā hai uñglī jaada se
بزم مے وحشت کدہ ہے کس کی چشم مست کا	bazm-e-mai vahshat-kada hai kis kī chashm-e-mast kā
شیشے میں نبض پری پنہاں ہے موج بادہ سے	shīshe meñ nabz-e-parī pinhāñ hai mauj-e-bāda se
دیکھتا ہوں وحشت شوق خروش آمادہ سے	dekhtā huuñ vahshat-e-shauq-e-ḳharosh-āmāda se
فال رسوائی سرشک سر بہ صحرا دادہ سے	fāl-e-rusvā.ī sirishk-e-sar-ba-sahrā-dāda se
دام گر سبزے میں پنہاں کیجیے طاؤس ہو	daam gar sabze meñ pinhāñ kījiye tā.ūs ho
جوش نیرنگ بہار عرض صحرا دادہ سے	josh-e-nairañg-e-bahār arz-e-sahrā-dāda se
خیمۂ لیلےٰ سیاہ و خانۂ مجنوں خراب	ḳhema-e-lailā siyāh o ḳhāna-e-majnūñ ḳharāb
جوش ویرانی ہے عشق داغ بیروں دادہ سے	josh-e-vīrānī hai ishq-e-dāġh-e-bairūñ-dāda se
بزم ہستی وہ تماشا ہے کہ جس کو ہم اسدؔ	bazm-e-hastī vo tamāshā hai ki jis ko ham 'asad'
دیکھتے ہیں چشم از خواب عدم نکشادہ سے	dekhte haiñ chashm-e-az-ḳhvāb-e-adam-nakushāda se
کیونکر اس بت سے رکھوں جان عزیز	kyūñkar us but se rakhūñ jaan aziiz
کیا نہیں ہے مجھے ایمان عزیز	kyā nahīñ hai mujhe īmān aziiz
دل سے نکلا پہ نہ نکلا دل سے	dil se niklā pe na niklā dil se
ہے ترے تیر کا پیکان عزیز	hai tire tiir kā paikān aziiz
تاب لائے ہی بنے گی غالبؔ	taab laa.e hī banegī 'ġhālib'
واقعہ سخت ہے اور جان عزیز	vāqi.a saḳht hai aur jaan aziiz
ہے کس قدر ہلاک فریب وفائے گل	hai kis qadar halāk-e-fareb-e-vafā-e-gul
بلبل کے کاروبار پہ ہیں خندہ ہائے گل	bulbul ke kārobār pe haiñ ḳhanda-hā-e-gul
آزادی نسیم مبارک کہ ہر طرف	āzādī-e-nasīm mubārak ki har taraf
ٹوٹے پڑے ہیں حلقۂ دام ہوائے گل	TuuTe paḌe haiñ halqa-e-dām-e-havā-e-gul
جو تھا سو موج رنگ کے دھوکے میں مر گیا	jo thā so mauj-e-rañg ke dhoke meñ mar gayā
اے واے نالۂ لب خونیں نوائے گل	ai vaa.e nāla-e-lab-e-ḳhūnīñ-navā-e-gul
خوش حال اس حریف سیہ مست کا کہ جو	ḳhush-hāl us harīf-e-siyah-mast kā ki jo
رکھتا ہو مثل سایۂ گل سر بہ پائے گل	rakhtā ho misl-e-sāya-e-gul sar-ba-pā-e-gul
ایجاد کرتی ہے اسے تیرے لیے بہار	ījād kartī hai use tere liye bahār
میرا رقیب ہے نفس عطر سائے گل	merā raqīb hai nafas-e-itr-sā-e-gul
شرمندہ رکھتے ہیں مجھے باد بہار سے	sharminda rakhte haiñ mujhe bād-e-bahār se
مینائے بے شراب و دل بے ہوائے گل	mīnā-e-be-sharāb o dil-e-be-havā-e-gul
سطوت سے تیرے جلوۂ حسن غیور کی	satvat se tere jalva-e-husn-e-ġhuyūr kī
خوں ہے مری نگاہ میں رنگ ادائے گل	ḳhuuñ hai mirī nigāh meñ rañg-e-adā-e-gul
تیرے ہی جلوہ کا ہے یہ دھوکا کہ آج تک	tere hī jalve kā hai ye dhokā ki aaj tak
بے اختیار دوڑے ہے گل در قفائے گل	be-iḳhtiyār dauḌe hai gul dar-qafā-e-gul
غالبؔ مجھے ہے اس سے ہم آغوشی آرزو	'ġhālib' mujhe hai us se ham-āġhoshī aarzū
جس کا خیال ہے گل جیب قبائے گل	jis kā ḳhayāl hai gul-e-jeb-e-qabā-e-gul
دیوانگاں کا چارہ فروغ بہار ہے	dīvānagāñ kā chāra faroġh-e-bahār hai
ہے شاخ گل میں پنجۂ خوباں بجائے گل	hai shāḳh-e-gul meñ panja-e-ḳhūbāñ bajā.e gul
مژگاں تلک رسائی لخت جگر کہاں	mizhgāñ talak rasā.ī-e-laḳht-e-jigar kahāñ
اے وائے گر نگاہ نہ ہو آشنائے گل	ai vaa.e gar nigāh na ho āshnā-e-gul
چشم خوباں خامشی میں بھی نوا پرداز ہے	chashm-e-ḳhūbāñ ḳhāmushī meñ bhī navā-pardāz hai
سرمہ تو کہوے کہ دود شعلۂ آواز ہے	surma to kahve ki dūd-e-sho.ala-e-āvāz hai
پیکر عشاق ساز طالع نا ساز ہے	paikar-e-ushshāq sāz-e-tāla-e-nā-sāz hai
نالہ گویا گردش سیارہ کی آواز ہے	naala goyā gardish-e-saiyyāra kī āvāz hai
دست گاہ دیدۂ خوں بار مجنوں دیکھنا	dast-gāh-e-dīda-e-ḳhūñ-bār-e-majnūñ dekhnā
یک بیاباں جلوۂ گل فرش پا انداز ہے	yak-bayābāñ jalva-e-gul farsh-e-pā-andāz hai
چشم خوباں مے فروش نشہ زار ناز ہے	chashm-e-ḳhūbāñ mai-farosh-e-nashshah-zār-e-nāz hai
سرمہ گویا موج دود شعلۂ آواز ہے	surma goyā mauj-e-dūd-e-shola-e-āvāz hai
ہے صریر خامہ ریزش‌ ہاۓ استقبال ناز	hai sarīr-e-ḳhāma rezish-hā-e-istiqbāl-e-nāz
نامہ خود پیغام کو بال و پر پرواز ہے	naama ḳhud paiġhām ko bāl-o-par-e-parvāz hai
سرنوشت اضطراب انجامی الفت نہ پوچھ	sar-navisht-e-iztirāb-anjāmi-e-ulfat na pūchh
نال خامہ خار خار خاطر آغاز ہے	nāl-e-ḳhāma ḳhār-ḳhār-e-ḳhātir-e-āġhāz hai
شوخی اظہار غیر از وحشت مجنوں نہیں	shoḳhi-e-iz.hār ġhair-az-vahshat-e-majnūñ nahīñ
لیلیٰ معنی اسدؔ محمل نشین راز ہے	lailā-e-manī 'asad' mahmil-nashīn-e-rāz hai
نغمہ ہے کانوں میں اس کے نالۂ مرغ اسیر	naġhma hai kānoñ meñ us ke nāla-e-murġh-e-asīr
رشتۂ پا یاں نوا سامان بند ساز ہے	rishta-e-pā yaañ navā-sāmān-e-band-e-sāz hai
شرم ہے طرز تلاش انتخاب یک نگاہ	sharm hai tarz-e-talāsh-e-intiḳhāb-e-yak-nigāh
اضطراب چشم برپا دوختہ غماز ہے	iztirāb-e-chashm barpā doḳhta-ġhammāz hai
دیکھ کر در پردہ گرم دامن افشانی مجھے	dekh kar dar-parda garm-e-dāman-afshānī mujhe
کر گئی وابستۂ تن میری عریانی مجھے	kar ga.ī vābasta-e-tan merī uryānī mujhe
بن گیا ہیں تیغ نگاہ یار کا سنگ فساں	ban gayā teġh-e-nigāh-e-yār kā sañg-e-fasāñ
مرحبا میں کیا مبارک ہے گراں جانی مجھے	marhabā maiñ kyā mubārak hai girāñ-jānī mujhe
کیوں نہ ہو بے التفاتی اس کی خاطر جمع ہے	kyuuñ na ho be-iltifātī us kī ḳhātir jam.a hai
جانتا ہے محو پرسش ‌ہاۓ پنہانی مجھے	jāntā hai mahv-e-pursish-hā-e-pinhānī mujhe
میرے غم خانے کی قسمت جب رقم ہونے لگی	mere ġham-ḳhāne kī qismat jab raqam hone lagī
لکھ دیا منجملۂ اسباب ویرانی مجھے	likh diyā min-jumla-e-asbāb-e-vīrānī mujhe
بد گماں ہوتا ہے وہ کافر نہ ہوتا کاش کے	bad-gumāñ hotā hai vo kāfir na hotā kaash ke
اس قدر ذوق نوائے مرغ بستانی مجھے	is qadar zauq-e-navā-e-murġh-e-bustānī mujhe
وائے واں بھی شور محشر نے نہ دم لینے دیا	vaa.e vaañ bhī shor-e-mahshar ne na dam lene diyā
لے گیا تھا گور میں ذوق تن آسانی مجھے	le gayā thā gor meñ zauq-e-tan-āsānī mujhe
وعدہ آنے کا وفا کیجے یہ کیا انداز ہے	va.ada aane kā vafā kiije ye kyā andāz hai
تم نے کیوں سونپی ہے میرے گھر کی دربانی مجھے	tum ne kyuuñ sauñpī hai mere ghar kī darbānī mujhe
ہاں نشاط آمد فصل بہاری واہ واہ	haañ nashāt-e-āmad-e-fasl-e-bahārī vaah vaah
پھر ہوا ہے تازہ سودائے غزل خوانی مجھے	phir huā hai taaza saudā-e-ġhazal-ḳhvānī mujhe
دی مرے بھائی کو حق نے از سر نو زندگی	dī mire bhaa.ī ko haq ne az-sar-e-nau zindagī
میرزا یوسف ہے غالبؔ یوسف ثانی مجھے	mīrzā yūsuf hai 'ġhālib' yūsuf-e-sānī mujhe
ستم کش مصلحت سے ہوں کہ خوباں تجھ پہ عاشق ہیں	sitam-kash maslahat se huuñ ki ḳhūbāñ tujh pe āshiq haiñ
تکلف بر طرف مل جائے گا تجھ سا رقیب آخر	takalluf bartaraf mil jā.egā tujh sā raqīb āḳhir
خطر ہے رشتۂ الفت رگ گردن نہ ہو جاوے	ḳhatar hai rishta-e-ulfat rag-e-gardan na ho jaave
غرور دوستی آفت ہے تو دشمن نہ ہو جاوے	ġhurūr-e-dostī aafat hai tū dushman na ho jaave
سمجھ اس فصل میں کوتاہی نشو و نما غالبؔ	samajh is fasl meñ kotāhi-e-nashv-o-numā 'ġhālib'
اگر گل سرو کے قامت پہ پیراہن نہ ہو جاوے	agar gul sarv ke qāmat pe pairāhan na ho jaave
دھمکی میں مر گیا جو نہ باب نبرد تھا	dhamkī meñ mar gayā jo na bāb-e-nabard thā
عشق نبرد پیشہ طلب گار مرد تھا	ishq-e-nabard-pesha talabgār-e-mard thā
تھا زندگی میں مرگ کا کھٹکا لگا ہوا	thā zindagī meñ marg kā khaTkā lagā huā
اڑنے سے پیشتر بھی مرا رنگ زرد تھا	uḌne se pesh-tar bhī mirā rañg zard thā
تالیف نسخہ ہائے وفا کر رہا تھا میں	tālīf nusḳha-hā-e-vafā kar rahā thā maiñ
مجموعۂ خیال ابھی فرد فرد تھا	majmūa-e-ḳhayāl abhī fard fard thā
دل تا جگر کہ ساحل دریائے خوں ہے اب	dil tā jigar ki sāhil-e-dariyā-e-ḳhūñ hai ab
اس رہ گزر میں جلوۂ گل آگے گرد تھا	is rahguzar meñ jalva-e-gul aage gard thā
جاتی ہے کوئی کشمکش اندوہ عشق کی	jaatī hai koī kashmakash andoh-e-ishq kī
دل بھی اگر گیا تو وہی دل کا درد تھا	dil bhī agar gayā to vahī dil kā dard thā
احباب چارہ سازی وحشت نہ کر سکے	ahbāb chārasāzi-e-vahshat na kar sake
زنداں میں بھی خیال بیاباں نورد تھا	zindāñ meñ bhī ḳhayāl bayābāñ-navard thā
یہ لاش بے کفن اسدؔ خستہ جاں کی ہے	ye lāsh-e-be-kafan 'asad'-e-ḳhasta-jāñ kī hai
حق مغفرت کرے عجب آزاد مرد تھا	haq maġhfirat kare ajab āzād mard thā
عشق مجھ کو نہیں وحشت ہی سہی	ishq mujh ko nahīñ vahshat hī sahī
میری وحشت تری شہرت ہی سہی	merī vahshat tirī shohrat hī sahī
قطع کیجے نہ تعلق ہم سے	qat.a kiije na ta.alluq ham se
کچھ نہیں ہے تو عداوت ہی سہی	kuchh nahīñ hai to adāvat hī sahī
میرے ہونے میں ہے کیا رسوائی	mere hone meñ hai kyā rusvā.ī
اے وہ مجلس نہیں خلوت ہی سہی	ai vo majlis nahīñ ḳhalvat hī sahī
ہم بھی دشمن تو نہیں ہیں اپنے	ham bhī dushman to nahīñ haiñ apne
غیر کو تجھ سے محبت ہی سہی	ġhair ko tujh se mohabbat hī sahī
اپنی ہستی ہی سے ہو جو کچھ ہو	apnī hastī hī se ho jo kuchh ho
آگہی گر نہیں غفلت ہی سہی	āgahī gar nahīñ ġhaflat hī sahī
عمر ہرچند کہ ہے برق خرام	umr har-chand ki hai barq-e-ḳhirām
دل کے خوں کرنے کی فرصت ہی سہی	dil ke ḳhuuñ karne kī fursat hī sahī
ہم کوئی ترک وفا کرتے ہیں	ham koī tark-e-vafā karte haiñ
نہ سہی عشق مصیبت ہی سہی	na sahī ishq musībat hī sahī
کچھ تو دے اے فلک ناانصاف	kuchh to de ai falak-e-nā-insāf
آہ و فریاد کی رخصت ہی سہی	aah o fariyād kī ruḳhsat hī sahī
ہم بھی تسلیم کی خو ڈالیں گے	ham bhī taslīm kī ḳhū Dāleñge
بے نیازی تری عادت ہی سہی	be-niyāzī tirī aadat hī sahī
یار سے چھیڑ چلی جائے اسدؔ	yaar se chheḌ chalī jaa.e 'asad'
گر نہیں وصل تو حسرت ہی سہی	gar nahīñ vasl to hasrat hī sahī
نہ لیوے گر خس جوہر طراوت سبزۂ خط سے	na leve gar ḳhas-e-jauhar tarāvat sabza-e-ḳhat se
لگائے خانۂ آئینہ میں روئے نگار آتش	lagā.e ḳhāna-e-ā.īna meñ rū-e-nigār ātish
فروغ حسن سے ہوتی ہے حل مشکل عاشق	faroġh-e-husn se hotī hai hall-e-mushkil-e-āshiq
نہ نکلے شمع کے پا سے نکالے گر نہ خار آتش	na nikle sham.a ke pā se nikāle gar na ḳhaar ātish
شرر ہے رنگ بعد اظہار تاب جلوۂ تمکیں	sharar hai rañg ba.ad iz.hār-e-tāb-e-jalva-e-tamkīñ
کرے ہے سنگ پر خورشید آب روئے کار آتش	kare hai sañg par ḳhurshīd āb-e-rū-e-kār ātish
پناوے بے گداز موم ربط پیکر آرائی	panāve be-gudāz-e-mom rabt-e-paikar-ārā.ī
نکالے کیا نہال شمع بے تخم شرار آتش	nikāle kyā nihāl-e-sham.a be-tuḳhm-e-sharār ātish
خیال دود تھا سر جوش سودائے غلط فہمی	ḳhayāl-e-dūd thā sar-josh-e-saudā-e-ġhalat-fahmī
اگر رکھتی نہ خاکستر نشینی کا غبار آتش	agar rakhtī na ḳhākistar-nashīnī kā ġhubār ātish
ہوائے پر فشانی برق خرمن ہائے خاطر ہے	havā-e-par-fishānī barq-e-ḳhirman-hā-e-ḳhātir hai
ببال شعلۂ بیتاب ہے پروانہ زار آتش	ba-bāl-e-sho.ala-e-betāb hai parvāna-zār ātish
نہیں برق و شرر جز وحشت ضبط تپیدن ہا	nahīñ barq-o-sharar juz vahshat-e-zabt-e-tapīdan-hā
بلا گردان بے پروا خرامی ہائے یار آتش	bilā gardān-e-be-parvā ḳharāmī-hā-e-yār ātish
دھوئیں سے آگ کے اک ابر دریا بار ہو پیدا	dhueñ se aag ke ik abr-e-dariyā-bār ho paidā
اسدؔ حیدر پرستوں سے اگر ہووے دو چار آتش	'asad' haidar-parastoñ se agar hove do-chār ātish
لوں وام بخت خفتہ سے یک خواب خوش ولے	luuñ vaam baḳht-e-ḳhufta se yak-ḳhvāb-e-ḳhush vale
غالبؔ یہ خوف ہے کہ کہاں سے ادا کروں	'ġhālib' ye ḳhauf hai ki kahāñ se adā karūñ
خوش وحشتے کہ عرض جنون فنا کروں	ḳhush vahshate ki arz-e-junūn-e-fanā karūñ
جوں گرد راہ جامۂ ہستی قبا کروں	juuñ gard-e-rāh jāma-e-hastī qabā karūñ
آ اے بہار ناز کہ تیرے خرام سے	aa ai bahār-e-nāz ki tere ḳhirām se
دستار گرد شاخ گل نقش پا کروں	dastār gird-e-shāḳh-e-gul-e-naqsh-e-pā karūñ
خوش افتادگی کہ بہ صحراۓ انتظار	ḳhush uftādgī ki ba-sahrā-e-intizār
جوں جادہ گرد رہ سے نگہ سرمہ سا کروں	juuñ jaada gard-e-rah se nigah surma-sā karūñ
صبر اور یہ ادا کہ دل آوے اسیر چاک	sabr aur ye adā ki dil aave asīr-e-chāk
درد اور یہ کمیں کہ رہ نالہ وا کروں	dard aur ye kamīñ ki rah-e-nāla vā karūñ
وہ بے دماغ منت اقبال ہوں کہ میں	vo be-dimāġh-e-minnat-e-iqbāl huuñ ki maiñ
وحشت بہ داغ سایۂ بال ہما کروں	vahshat ba-dāġh-e-sāya-e-bāl-e-humā karūñ
وہ التماس لذت بے داد ہوں کہ میں	vo iltimās-e-lazzat-e-be-dād huuñ ki maiñ
تیغ ستم کو پشت خم التجا کروں	teġh-e-sitam ko pusht-e-ḳham-e-iltijā karūñ
وہ راز نالہ ہوں کہ بہ شرح نگاۂ عجز	vo rāz-e-nāla huuñ ki ba-sharh-e-nigāh-e-ajz
افشاں غبار سرمہ سے فرد صدا کروں	afshāñ ġhubār-e-surma se fard-e-sadā karūñ
کب وہ سنتا ہے کہانی میری	kab vo suntā hai kahānī merī
اور پھر وہ بھی زبانی میری	aur phir vo bhī zabānī merī
خلش غمزۂ خوں ریز نہ پوچھ	ḳhalish-e-ġhamza-e-ḳhūñ-rez na pūchh
دیکھ خونابہ فشانی میری	dekh ḳhūnāba-fishānī merī
کیا بیاں کر کے مرا روئیں گے یار	kyā bayāñ kar ke mirā ro.eñge yaar
مگر آشفتہ بیانی میری	magar āshufta-bayānī merī
ہوں زخود رفتۂ بیدائے خیال	huuñ za-ḳhud rafta-e-baidā-e-ḳhayāl
بھول جانا ہے نشانی میری	bhuul jaanā hai nishānī merī
متقابل ہے مقابل میرا	mutaqābil hai muqābil merā
رک گیا دیکھ روانی میری	ruk gayā dekh ravānī merī
قدر سنگ سر رہ رکھتا ہوں	qadr-e-sañg-e-sar-e-rah rakhtā huuñ
سخت ارزاں ہے گرانی میری	saḳht arzāñ hai girānī merī
گرد باد رہ بیتابی ہوں	gard-bād-e-rah-e-betābī huuñ
صرصر شوق ہے بانی میری	sarsar-e-shauq hai baanī merī
دہن اس کا جو نہ معلوم ہوا	dahan us kā jo na mālūm huā
کھل گئی ہیچ مدانی میری	khul ga.ī hech madānī merī
کر دیا ضعف نے عاجز غالبؔ	kar diyā zo.af ne aajiz 'ġhālib'
ننگ پیری ہے جوانی میری	nañg-e-pīrī hai javānī merī
ہوس کو ہے نشاط کار کیا کیا	havas ko hai nashāt-e-kār kyā kyā
نہ ہو مرنا تو جینے کا مزا کیا	na ho marnā to jiine kā mazā kyā
تجاہل پیشگی سے مدعا کیا	tajāhul-peshgī se mudda.ā kyā
کہاں تک اے سراپا ناز کیا کیا	kahāñ tak ai sarāpā naaz kyā kyā
نوازش ہائے بے جا دیکھتا ہوں	navāzish-hā-e-bejā dekhtā huuñ
شکایت ہائے رنگیں کا گلہ کیا	shikāyat-hā-e-rañgīñ kā gila kyā
نگاہ بے محابا چاہتا ہوں	nigāh-e-be-mahābā chāhtā huuñ
تغافل ہائے تمکیں آزما کیا	taġhāful-hā-e-tamkīñ-āzmā kyā
فروغ شعلۂ خس یک نفس ہے	faroġh-e-shola-e-ḳhas yak-nafas hai
ہوس کو پاس ناموس وفا کیا	havas ko pās-e-nāmūs-e-vafā kyā
نفس موج محیط بے خودی ہے	nafas mauj-e-muhīt-e-be-ḳhudī hai
تغافل ہائے ساقی کا گلہ کیا	taġhāful-hā-e-sāqī kā gila kyā
دماغ عطر پیراہن نہیں ہے	dimāġh-e-itr-e-pairāhan nahīñ hai
غم آوارگی ہائے صبا کیا	ġham-e-āvārgī-hā-e-sabā kyā
دل ہر قطرہ ہے ساز انا البحر	dil-e-har-qatra hai sāz-e-anal-bahar
ہم اس کے ہیں ہمارا پوچھنا کیا	ham us ke haiñ hamārā pūchhnā kyā
محابا کیا ہے میں ضامن ادھر دیکھ	muhābā kyā hai maiñ zāmin idhar dekh
شہیدان نگہ کا خوں بہا کیا	shahīdān-e-nigah kā ḳhūñ-bahā kyā
سن اے غارت گر جنس وفا سن	sun ai ġhārat-gar-e-jins-e-vafā sun
شکست شیشۂ دل کی صدا کیا	shikast-e-shīsha-e-dil kī sadā kyā
کیا کس نے جگر داری کا دعویٰ	kiyā kis ne jigar-dārī kā da.avā
شکیب خاطر عاشق بھلا کیا	shakeb-e-ḳhatir-e-āshiq bhalā kyā
یہ قاتل وعدۂ صبر آزما کیوں	ye qātil vāda-e-sabr-āzmā kyuuñ
یہ کافر فتنۂ طاقت ربا کیا	ye kāfir fitna-e-tāqat-rubā kyā
بلائے جاں ہے غالبؔ اس کی ہر بات	balā-e-jāñ hai 'ġhālib' us kī har baat
عبارت کیا اشارت کیا ادا کیا	ibārat kyā ishārat kyā adā kyā
ز بسکہ مشق تماشا جنوں علامت ہے	za-bas-ki mashq-e-tamāshā junūñ-alāmat hai
کشاد و بست مژہ سیلی ندامت ہے	kushād-o-bast-e-mizhah sīli-e-nadāmat hai
نہ جانوں کیونکہ مٹے طعن بد عہدی	na jānūñ kyūñki miTe dāġh-e-ta.an-e-bad-ahdī
تجھے کہ آئنہ بھی ورطۂ ملامت ہے	tujhe ki aa.ina bhī varta-e-malāmat hai
بہ پیچ و تاب ہوس سلک عافیت مت توڑ	ba-pech-o-tāb-e-havas silk-e-āfiyat mat toḌ
نگاہ عجز سر رشتۂ سلامت ہے	nigāh-e-ajz sar-e-rishta-e-salāmat hai
وفا مقابل و دعواۓ عشق بے بنیاد	vafā muqābil-o-dāvā-e-ishq be-buniyād
جنون ساختہ و فصل گل قیامت ہے	junūn-e-sāḳhta o fasl-e-gul qayāmat hai
گلشن کو تری صحبت از بس کہ خوش آئی ہے	gulshan ko tirī sohbat az-bas-ki ḳhush aa.ī hai
ہر غنچے کا گل ہونا آغوش کشائی ہے	har ġhunche kā gul honā āġhosh-kushā.ī hai
واں کنگر استغنا ہر دم ہے بلندی پر	vaañ kañgar-e-istiġhnā har-dam hai bulandī par
یاں نالے کو اور الٹا دعواۓ رسائی ہے	yaañ naale ko aur ulTā dāvā-e-rasā.ī hai
از بس کہ سکھاتا ہے غم ضبط کے اندازے	az-bas-ki sikhātā hai ġham zabt ke andāze
جو داغ نظر آیا اک چشم نمائی ہے	jo daaġh nazar aayā ik chasm-numā.ī hai
افسوس کہ دنداں کا کیا رزق فلک نے	afsos ki dandāñ kā kiyā rizq falak ne
جن لوگوں کی تھی در خور عقد گہر انگشت	jin logoñ kī thī dar-ḳhur-e-aqd-e-guhar añgusht
کافی ہے نشانی ترا چھلے کا نہ دینا	kaafī hai nishānī tirā chhalle kā na denā
خالی مجھے دکھلا کے بہ وقت سفر انگشت	ḳhālī mujhe dikhlā ke ba-vaqt-e-safar añgusht
لکھتا ہوں اسدؔ سوزش دل سے سخن گرم	likhtā huuñ 'asad' sozish-e-dil se suḳhan-e-garm
تا رکھ نہ سکے کوئی مرے حرف پر انگشت	tā rakh na sake koī mire harf par añgusht
کارگاہ ہستی میں لالہ داغ ساماں ہے	kār-gāh-e-hastī meñ laala dāġh-sāmāñ hai
برق خرمن راحت خون گرم دہقاں ہے	barq-e-ḳhirman-e-rāhat ḳhūn-e-garm-e-dahqāñ hai
غنچہ تا شگفتن ہا برگ عافیت معلوم	ġhuncha tā shaguftan-hā barg-e-āfiyat mālūm
باوجود دل جمعی خواب گل پریشاں ہے	bā-vajūd-e-dil-jam.ī ḳhvāb-e-gul pareshāñ hai
ہم سے رنج بیتابی کس طرح اٹھایا جائے	ham se rañj-e-betābī kis tarah uThāyā jaa.e
داغ پشت دست عجز شعلہ خس بہ دنداں ہے	daaġh pusht-e-dast-e-ijz sho.ala ḳhas-ba-dandāñ hai
عشق کے تغافل سے ہرزہ گرد ہے عالم	ishq ke taġhāful se harzah-gard hai aalam
روئے شش جہت آفاق پشت چشم زنداں ہے	rū-e-shash-jihat-āfāq pusht-e-chashm-e-zindāñ hai
دیوانگی سے دوش پہ زنار بھی نہیں	dīvāngī se dosh pe zunnār bhī nahīñ
یعنی ہمارے جیب میں اک تار بھی نہیں	ya.anī hamāre jeb meñ ik taar bhī nahīñ
دل کو نیاز حسرت دیدار کر چکے	dil ko niyāz-e-hasrat-e-dīdār kar chuke
دیکھا تو ہم میں طاقت دیدار بھی نہیں	dekhā to ham meñ tāqat-e-dīdār bhī nahīñ
ملنا ترا اگر نہیں آساں تو سہل ہے	milnā tirā agar nahīñ āsāñ to sahl hai
دشوار تو یہی ہے کہ دشوار بھی نہیں	dushvār to yahī hai ki dushvār bhī nahīñ
بے عشق عمر کٹ نہیں سکتی ہے اور یاں	be-ishq umr kaT nahīñ saktī hai aur yaañ
طاقت بقدر لذت آزار بھی نہیں	tāqat ba-qadr-e-lazzat-e-āzār bhī nahīñ
شوریدگی کے ہاتھ سے ہے سر وبال دوش	shorīdgī ke haath se hai sar vabāl-e-dosh
صحرا میں اے خدا کوئی دیوار بھی نہیں	sahrā meñ ai ḳhudā koī dīvār bhī nahīñ
گنجایش عداوت اغیار یک طرف	gunjā.ish-e-adāvat-e-aġhyār yak taraf
یاں دل میں ضعف سے ہوس یار بھی نہیں	yaañ dil meñ zo.af se havas-e-yār bhī nahīñ
ڈر نالہ ہائے زار سے میرے خدا کو مان	Dar nāla-hā-e-zār se mere ḳhudā ko maan
آخر نوائے مرغ گرفتار بھی نہیں	āḳhir navā-e-murġh-e-giraftār bhī nahīñ
دل میں ہے یار کی صف مژگاں سے روکشی	dil meñ hai yaar kī saf-e-mizhgāñ se rū-kashī
حالانکہ طاقت خلش خار بھی نہیں	hālāñki tāqat-e-ḳhalish-e-ḳhār bhī nahīñ
اس سادگی پہ کون نہ مر جائے اے خدا	is sādgī pe kaun na mar jaa.e ai ḳhudā
لڑتے ہیں اور ہاتھ میں تلوار بھی نہیں	laḌte haiñ aur haath meñ talvār bhī nahīñ
دیکھا اسدؔ کو خلوت و جلوت میں بارہا	dekhā 'asad' ko ḳhalvat-o-jalvat meñ bār-hā
دیوانہ گر نہیں ہے تو ہشیار بھی نہیں	dīvāna gar nahīñ hai to hushyār bhī nahīñ
ذکر میرا بہ بدی بھی اسے منظور نہیں	zikr merā ba-badī bhī use manzūr nahīñ
غیر کی بات بگڑ جائے تو کچھ دور نہیں	ġhair kī baat bigaḌ jaa.e to kuchh duur nahīñ
وعدۂ سیر گلستاں ہے خوشا طالع شوق	vada-e-sair-e-gulistāñ hai ḳhushā tāle-e-shauq
مژدۂ قتل مقدر ہے جو مذکور نہیں	muzhda-e-qatl muqaddar hai jo mazkūr nahīñ
شاہد ہستی مطلق کی کمر ہے عالم	shāhid-e-hastī-e-mutlaq kī kamar hai aalam
لوگ کہتے ہیں کہ ہے پر ہمیں منظور نہیں	log kahte haiñ ki hai par hameñ manzūr nahīñ
قطرہ اپنا بھی حقیقت میں ہے دریا لیکن	qatra apnā bhī haqīqat meñ hai dariyā lekin
ہم کو تقلید تنک ظرفی منصور نہیں	ham ko taqlīd-e-tunuk-zarfi-e-mansūr nahīñ
حسرت اے ذوق خرابی کہ وہ طاقت نہ رہی	hasrat ai zauq-e-ḳharābī ki vo tāqat na rahī
عشق پر عربدہ کی گوں تن رنجور نہیں	ishq-e-pur-arbada kī guuñ tan-e-ranjūr nahīñ
میں جو کہتا ہوں کہ ہم لیں گے قیامت میں تمہیں	maiñ jo kahtā huuñ ki ham leñge qayāmat meñ tumheñ
کس رعونت سے وہ کہتے ہیں کہ ہم حور نہیں	kis ra.ūnat se vo kahte haiñ ki ham huur nahīñ
ظلم کر ظلم اگر لطف دریغ آتا ہو	zulm kar zulm agar lutf dareġh aatā ho
تو تغافل میں کسی رنگ سے معذور نہیں	tū taġhāful meñ kisī rañg se ma.azūr nahīñ
صاف دردی کش پیمانۂ جم ہیں ہم لوگ	saaf durdi-kash-e-paimāna-e-jam haiñ ham log
وائے وہ بادہ کہ افشردۂ انگور نہیں	vaa.e vo baada ki afsharda-e-añgūr nahīñ
ہوں ظہوری کے مقابل میں خفائی غالبؔ	huuñ zuhūrī ke muqābil meñ ḳhifā.ī 'ġhālib'
میرے دعوے پہ یہ حجت ہے کہ مشہور نہیں	mere da.ave pe ye hujjat hai ki mash.hūr nahīñ
ہے بزم بتاں میں سخن آزردہ لبوں سے	hai bazm-e-butāñ meñ suḳhan āzurda-laboñ se
تنگ آئے ہیں ہم ایسے خوشامد طلبوں سے	tañg aa.e haiñ ham aise ḳhushāmad-talaboñ se
ہے دور قدح وجہ پریشانی صہبا	hai daur-e-qadah vaj.h-e-pareshānī-e-sahbā
یک بار لگا دو خم مے میرے لبوں سے	yak-bār lagā do ḳhum-e-mai mere laboñ se
رندان در مے کدہ گستاخ ہیں زاہد	rindān-e-dar-e-mai-kada gustāḳh haiñ zāhid
زنہار نہ ہونا طرف ان بے ادبوں سے	zinhār na honā taraf in be-adaboñ se
بیداد وفا دیکھ کہ جاتی رہی آخر	bedād-e-vafā dekh ki jaatī rahī āḳhir
ہر چند مری جان کو تھا ربط لبوں سے	har-chand mirī jaan ko thā rabt laboñ se
کیا پوچھے ہے بر خود غلطیہائے عزیزاں	kyā pūchhe hai bar-ḳhud ġhalatī-hā-e-azīzāñ
خواری کو بھی اک عار ہے عالی نسبوں سے	ḳhvārī ko bhī ik aar hai a.ālī-nasaboñ se
گو تم کو رضا جوئی اغیار ہے لیکن	go tum ko razā-jūī-e-aġhyār hai lekin
جاتی ہے ملاقات کب ایسے سببوں سے	jaatī hai mulāqāt kab aise sababoñ se
مت پوچھ اسدؔ وعدۂ کم فرصتیٔ زیست	mat pūchh 'asad' va.ada-e-kam-fursatī-e-zīst
دو دن بھی جو کاٹے تو قیامت تعبوں سے	do din bhī jo kaaTe tū qayāmat ta.aboñ se
رحم کر ظالم کہ کیا بود چراغ کشتہ ہے	rahm kar zālim ki kyā būd-e-charāġh-e-kushta hai
نبض بیمار وفا دود چراغ کشتہ ہے	nabz-e-bīmār-e-vafā dūd-e-charāġh-e-kushta hai
دل لگی کی آرزو بے چین رکھتی ہے ہمیں	dil-lagī kī aarzū bechain rakhtī hai hameñ
ورنہ یاں بے رونقی سود چراغ کشتہ ہے	varna yaañ be-raunaqī sūd-e-charāġh-e-kushta hai
نشۂ مے بے چمن دود چراغ کشتہ ہے	nashsha-e-mai be-chaman dūd-e-charāġh-e-kushta hai
جام داغ شعلہ اندود چراغ کشتہ ہے	jaam dāġh-e-shola-andūd-e-charāġh-e-kushta hai
داغ ربط ہم ہیں اہل باغ گر گل ہو شہید	dāġh-e-rabt-e-ham haiñ ahl-e-bāġh gar gul ho shahīd
لالہ چشم حسرت آلود چراغ کشتہ ہے	laala chashm-e-hasrat-ālūd-e-charāġh-e-kushta hai
شور ہے کس بزم کی عرض جراحت خانہ کا	shor hai kis bazm kī arz-e-jarāhat-ḳhāna kā
صبح یک بزم نمک سود چراغ کشتہ ہے	sub.h yak-bazm-e-namak sūd-e-charāġh-e-kushta hai
از مہر تا بہ ذرہ دل و دل ہے آئنہ	az-mehr tā-ba-zarra dil-o-dil hai aa.ina
طوطی کو شش جہت سے مقابل ہے آئنہ	tuutī ko shash-jihat se muqābil hai aa.ina
حیرت ہجوم لذت غلطانیٔ تپش	hairat hujūm-e-lazzat-e-ġhaltānī-e-tapish
سیماب بالش و کمر دل ہے آئنہ	sīmāb-e-bālish o kamar-e-dil hai aa.ina
غفلت بہ بال جوہر شمشیر پرفشاں	ġhaflat ba-bāl-e-jauhar-e-shamshīr par-fishāñ
یاں پشت چشم شوخیٔ قاتل ہے آئنہ	yaañ pusht-e-chashm-e-shoḳhī-e-qātil hai aa.ina
حیرت نگاہ برق تماشا بہار شوخ	hairat-nigāh-e-barq-e-tamāshā bahār-e-shoḳh
در پردۂ ہوا پر بسمل ہے آئنہ	dar-parda-e-havā par-e-bismil hai aa.ina
یاں رہ گئے ہیں ناخن تدبیر ٹوٹ کر	yaañ rah ga.e haiñ nāḳhun-e-tadbīr TuuT kar
جوہر طلسم عقدۂ مشکل ہے آئنہ	jauhar-tilism-e-uqda-e-mushkil hai aa.ina
ہم زانوئے تأمل و ہم جلوہ گاہ گل	ham-zānū-e-ta.ammul o ham-jalva-gāh-e-gul
آئینہ بند خلوت و محفل ہے آئنہ	ā.īna-band ḳhalvat-o-mahfil hai aa.ina
دل کار گاہ فکر و اسدؔ بے نوائے دل	dil kār-gāh-e-fikr o 'asad' be-navā-e-dil
یاں سنگ آستانۂ بیدلؔ ہے آئنہ	yaañ sañg-e-āstāna-e-'bedil' hai aa.ina
ہجوم غم سے یاں تک سرنگونی مجھ کو حاصل ہے	hujūm-e-ġham se yaañ tak sar-nigūnī mujh ko hāsil hai
کہ تار دامن و تار نظر میں فرق مشکل ہے	ki tār-e-dāman o tār-e-nazar meñ farq mushkil hai
رفوئے زخم سے مطلب ہے لذت زخم سوزن کی	rafū-e-zaḳhm se matlab hai lazzat zaḳhm-e-sozan kī
سمجھیو مت کہ پاس درد سے دیوانہ غافل ہے	samajhiyo mat ki pās-e-dard se dīvāna ġhāfil hai
وہ گل جس گلستاں میں جلوہ فرمائی کرے غالبؔ	vo gul jis gulsitāñ meñ jalva-farmā.ī kare 'ġhālib'
چٹکنا غنچۂ گل کا صداۓ خندۂ دل ہے	chaTaknā ġhuncha-e-gul kā sadā-e-ḳhanda-e-dil hai
ہوا ہے مانع عاشق نوازی ناز خود بینی	huā hai māne-e-āshiq-navāzī nāz-e-ḳhud-bīnī
تکلف بر طرف آئینۂ تمئیز حائل ہے	takalluf-bar-taraf ā.īna-e-tam.īz haa.el hai
بہ سیل اشک لخت دل ہے دامن گیر مژگاں کا	ba-sail-e-ashk laḳht-e-dil hai dāman-gīr mizhgāñ kā
غریق بحر جویائے خس و خاشاک ساحل ہے	ġharīq-e-bahr jūyā-e-ḳhas-o-ḳhāshāk-e-sāhil hai
بہا ہے یاں تک اشکوں میں غبار کلفت خاطر	bahā hai yaañ tak ashkoñ meñ ġhubār-e-kulfat-e-ḳhātir
کہ چشم تر میں ہر اک پارۂ دل پائے در گل ہے	ki chashm-e-tar meñ har ik pāra-e-dil pā-e-dar-gil hai
نکلتی ہے تپش میں بسملوں کی برق کی شوخی	nikaltī hai tapish meñ bismiloñ kī barq kī shoḳhī
غرض اب تک خیال گرمیٔ رفتار قاتل ہے	ġharaz ab tak ḳhayāl-e-garmī-e-raftār qātil hai
گھر جب بنا لیا ترے در پر کہے بغیر	ghar jab banā liyā tire dar par kahe baġhair
جانے گا اب بھی تو نہ مرا گھر کہے بغیر	jānegā ab bhī tū na mirā ghar kahe baġhair
کہتے ہیں جب رہی نہ مجھے طاقت سخن	kahte haiñ jab rahī na mujhe tāqat-e-suḳhan
جانوں کسی کے دل کی میں کیونکر کہے بغیر	jānūñ kisī ke dil kī maiñ kyūñkar kahe baġhair
کام اس سے آ پڑا ہے کہ جس کا جہان میں	kaam us se aa paḌā hai ki jis kā jahān meñ
لیوے نہ کوئی نام ستم گر کہے بغیر	leve na koī naam sitamgar kahe baġhair
جی میں ہی کچھ نہیں ہے ہمارے وگرنہ ہم	jī meñ hī kuchh nahīñ hai hamāre vagarna ham
سر جائے یا رہے نہ رہیں پر کہے بغیر	sar jaa.e yā rahe na raheñ par kahe baġhair
چھوڑوں گا میں نہ اس بت کافر کا پوجنا	chhoḌūñgā maiñ na us but-e-kāfir kā pūjnā
چھوڑے نہ خلق گو مجھے کافر کہے بغیر	chhoḌe na ḳhalq go mujhe kāfar kahe baġhair
مقصد ہے ناز و غمزہ ولے گفتگو میں کام	maqsad hai nāz-o-ġhamza vale guftugū meñ kaam
چلتا نہیں ہے دشنہ و خنجر کہے بغیر	chaltā nahīñ hai dashna-o-ḳhanjar kahe baġhair
ہر چند ہو مشاہدۂ حق کی گفتگو	har chand ho mushāhida-e-haq kī guftugū
بنتی نہیں ہے بادہ و ساغر کہے بغیر	bantī nahīñ hai bāda-o-sāġhar kahe baġhair
بہرا ہوں میں تو چاہیئے دونا ہو التفات	bahrā huuñ maiñ to chāhiye duunā ho iltifāt
سنتا نہیں ہوں بات مکرر کہے بغیر	suntā nahīñ huuñ baat mukarrar kahe baġhair
غالبؔ نہ کر حضور میں تو بار بار عرض	'ġhālib' na kar huzūr meñ tū baar baar arz
ظاہر ہے تیرا حال سب ان پر کہے بغیر	zāhir hai terā haal sab un par kahe baġhair
ہوئی تاخیر تو کچھ باعث تاخیر بھی تھا	huī tāḳhīr to kuchh bā.is-e-tāḳhīr bhī thā
آپ آتے تھے مگر کوئی عناں گیر بھی تھا	aap aate the magar koī ināñ-gīr bhī thā
تم سے بے جا ہے مجھے اپنی تباہی کا گلہ	tum se bejā hai mujhe apnī tabāhī kā gila
اس میں کچھ شائبۂ خوبی تقدیر بھی تھا	us meñ kuchh shā.iba-e-ḳhūbi-e-taqdīr bhī thā
تو مجھے بھول گیا ہو تو پتا بتلا دوں	tū mujhe bhuul gayā ho to patā batlā duuñ
کبھی فتراک میں تیرے کوئی نخچیر بھی تھا	kabhī fitrāk meñ tere koī naḳhchīr bhī thā
قید میں ہے ترے وحشی کو وہی زلف کی یاد	qaid meñ hai tire vahshī ko vahī zulf kī yaad
ہاں کچھ اک رنج گراں باری زنجیر بھی تھا	haañ kuchh ik ranj-e-girāñ-bāri-e-zanjīr bhī thā
بجلی اک کوند گئی آنکھوں کے آگے تو کیا	bijlī ik kauñd ga.ī āñkhoñ ke aage to kyā
بات کرتے کہ میں لب تشنۂ تقریر بھی تھا	baat karte ki maiñ lab-tishna-e-taqrīr bhī thā
یوسف اس کو کہوں اور کچھ نہ کہے خیر ہوئی	yūsuf us ko kahūñ aur kuchh na kahe ḳhair huī
گر بگڑ بیٹھے تو میں لائق تعزیر بھی تھا	gar bigaḌ baiThe to maiñ lā.iq-e-tāzīr bhī thā
دیکھ کر غیر کو ہو کیوں نہ کلیجا ٹھنڈا	dekh kar ġhair ko ho kyuuñ na kalejā ThanDā
نالہ کرتا تھا ولے طالب تاثیر بھی تھا	naala kartā thā vale tālib-e-tāsīr bhī thā
پیشہ میں عیب نہیں رکھیے نہ فرہاد کو نام	peshe meñ aib nahīñ rakhiye na farhād ko naam
ہم ہی آشفتہ سروں میں وہ جواں میر بھی تھا	ham hī āshufta-saroñ meñ vo javāñ-mīr bhī thā
ہم تھے مرنے کو کھڑے پاس نہ آیا نہ سہی	ham the marne ko khaḌe paas na aayā na sahī
آخر اس شوخ کے ترکش میں کوئی تیر بھی تھا	āḳhir us shoḳh ke tarkash meñ koī tiir bhī thā
پکڑے جاتے ہیں فرشتوں کے لکھے پر نا حق	pakḌe jaate haiñ farishtoñ ke likhe par nā-haq
آدمی کوئی ہمارا دم تحریر بھی تھا	aadmī koī hamārā dam-e-tahrīr bhī thā
ریختے کے تمہیں استاد نہیں ہو غالبؔ	reḳhte ke tumhīñ ustād nahīñ ho 'ġhālib'
کہتے ہیں اگلے زمانے میں کوئی میرؔ بھی تھا	kahte haiñ agle zamāne meñ koī 'mīr' bhī thā
بیم رقیب سے نہیں کرتے وداع ہوش	bīm-e-raqīb se nahīñ karte vidā-e-hosh
مجبور یاں تلک ہوئے اے اختیار حیف	majbūr yaañ talak hue ai iḳhtiyār haif
جلتا ہے دل کہ کیوں نہ ہم اک بار جل گئے	jaltā hai dil ki kyuuñ na ham ik baar jal ga.e
اے نا تمامی نفس شعلہ بار حیف	ai nā-tamāmi-e-nafas-e-shola-bār haif
پینس میں گزرتے ہیں جو کوچے سے وہ میرے	pīnas meñ guzarte haiñ jo kūche se vo mere
کندھا بھی کہاروں کو بدلنے نہیں دیتے	kandhā bhī kahāroñ ko badalne nahīñ dete
ہجوم نالہ حیرت عاجز عرض یک افغاں ہے	hujūm-e-nāla hairat ājiz-e-arz yak-afġhāñ hai
خموشی ریشۂ صد نیستاں سے خس بہ دنداں ہے	ḳhamoshī resha-e-sad-nīstāñ se ḳhas-ba-dandāñ hai
تکلف بر طرف ہے جاں ستاں تر لطف بد خویاں	takalluf-bar-taraf hai jāñ-sitāñ-tar lutf-e-bad-ḳhūyāñ
نگاہ بے حجاب ناز تیغ تیز عریاں ہے	nigāh-e-be-hijāb-e-nāz teġh-e-tez-e-uryāñ hai
ہوئی یہ کثرت غم سے تلف کیفیت شادی	huī ye kasrat-e-ġham se talaf kaifiyat-e-shādī
کہ صبح عید مجھ کو بد تر از چاک گریباں ہے	ki sub.h-e-īd mujh ko bad-tar az-chāk-e-garebāñ hai
دل و دیں نقد لا ساقی سے گر سودا کیا چاہے	dil o diiñ naqd lā saaqī se gar saudā kiyā chāhe
کہ اس بازار میں ساغر متاع دست گرداں ہے	ki us bāzār meñ sāġhar matā-e-dast-gardāñ hai
غم آغوش بلا میں پرورش دیتا ہے عاشق کو	ġham āġhosh-e-balā meñ parvarish detā hai āshiq ko
چراغ روشن اپنا قلزم صرصر کا مرجاں ہے	charāġh-e-raushan apnā qulzum-e-sarsar kā marjāñ hai
تکلف ساز رسوائی ہے غافل شرم رعنائی	takalluf sāz-e-rusvā.ī hai ġhāfil sharm-e-ranā.ī
دل خوں گشتہ در دست حنا آلودہ عریاں ہے	dil-e-ḳhūñ-gashta dar dast-e-hinā-ālūda uryāñ hai
اسدؔ جمعیت دل در کنار بے خودی خوش تر	'asad' jam.iyat-e-dil dar-kinār-e-be-ḳhudī ḳhush-tar
دو عالم آگہی سامان یک خواب پریشاں ہے	do-ālam āgahī sāmān-e-yak-ḳhvāb-e-pareshāñ hai
پھر ہوا وقت کہ ہو بال کشا موج شراب	phir huā vaqt ki ho bāl-kushā mauj-e-sharāb
دے بط مے کو دل و دست شنا موج شراب	de bat-e-mai ko dil-o-dast-e-shanā mauj-e-sharāb
پوچھ مت وجہ سیہ مستیٔ ارباب چمن	pūchh mat vaj.h-e-siyah-mastī-e-arbāb-e-chaman
سایۂ تاک میں ہوتی ہے ہوا موج شراب	sāya-e-tāk meñ hotī hai havā mauj-e-sharāb
جو ہوا غرقۂ مے بخت رسا رکھتا ہے	jo huā ġharqa-e-mai baḳht-e-rasā rakhtā hai
سر سے گزرے پہ بھی ہے بال ہما موج شراب	sar se guzre pe bhī hai bāl-e-humā mauj-e-sharāb
ہے یہ برسات وہ موسم کہ عجب کیا ہے اگر	hai ye barsāt vo mausam ki ajab kyā hai agar
موج ہستی کو کرے فیض ہوا موج شراب	mauj-e-hastī ko kare faiz-e-havā mauj-e-sharāb
چار موج اٹھتی ہے طوفان طرب سے ہر سو	chaar mauj uThtī hai tūfān-e-tarab se har sū
موج گل موج شفق موج صبا موج شراب	mauj-e-gul mauj-e-shafaq mauj-e-sabā mauj-e-sharāb
جس قدر روح نباتی ہے جگر تشنۂ ناز	jis qadar rūh-e-nabātī hai jigar tishna-e-nāz
دے ہے تسکیں بہ دم آب بقا موج شراب	de hai taskīñ ba-dam-e-āb-e-baqā mauj-e-sharāb
بسکہ دوڑے ہے رگ تاک میں خوں ہو ہو کر	bas-ki dauḌe hai rag-e-tāk meñ ḳhuuñ ho ho kar
شہپر رنگ سے ہے بال کشا موج شراب	shahpar-e-rañg se hai bāl-kushā mauj-e-sharāb
موجۂ گل سے چراغاں ہے گزر گاہ خیال	mauja-e-gul se charāġhāñ hai guzar-gāh-e-ḳhayāl
ہے تصور میں ز بس جلوہ نما موج شراب	hai tasavvur meñ zi-bas jalva-numā mauj-e-sharāb
نشہ کے پردے میں ہے محو تماشائے دماغ	nashshe ke parde meñ hai mahv-e-tamāshā-e-dimāġh
بسکہ رکھتی ہے سر نشو و نما موج شراب	bas-ki rakhtī hai sar-e-nash-o-numā mauj-e-sharāb
ایک عالم پہ ہیں طوفانی کیفیت فصل	ek aalam pe haiñ tūfāni-e-kaifiyat-e-fasl
موجۂ سبزۂ نو خیز سے تا موج شراب	mauja-e-sabza-e-nau-ḳhez se tā mauj-e-sharāb
شرح ہنگامۂ ہستی ہے زہے موسم گل	sharh-e-hañgāma-e-hastī hai zahe mausam-e-gul
رہبر قطرہ بہ دریا ہے خوشا موج شراب	rah-bar-e-qatrā-ba-dariyā hai ḳhoshā mauj-e-sharāb
ہوش اڑتے ہیں مرے جلوۂ گل دیکھ اسدؔ	hosh uḌte haiñ mire jalva-e-gul dekh 'asad'
پھر ہوا وقت کہ ہو بال کشا موج شراب	phir huā vaqt ki ho bāl-kushā mauj-e-sharāb
غم دنیا سے گر پائی بھی فرصت سر اٹھانے کی	ġham-e-duniyā se gar paa.ī bhī fursat sar uThāne kī
فلک کا دیکھنا تقریب تیرے یاد آنے کی	falak kā dekhnā taqrīb tere yaad aane kī
کھلے گا کس طرح مضموں مرے مکتوب کا یارب	khulegā kis tarah mazmūñ mire maktūb kā yā-rab
قسم کھائی ہے اس کافر نے کاغذ کے جلانے کی	qasam khaa.ī hai us kāfir ne kāġhaz ke jalāne kī
لپٹنا پرنیاں میں شعلۂ آتش کا پنہاں ہے	lipaTnā parniyāñ meñ shola-e-ātish kā pinhāñ hai
ولے مشکل ہے حکمت دل میں سوز غم چھپانے کی	vale mushkil hai hikmat dil meñ soz-e-ġham chhupāne kī
انہیں منظور اپنے زخمیوں کا دیکھ آنا تھا	unheñ manzūr apne zaḳhmiyoñ kā dekh aanā thā
اٹھے تھے سیر گل کو دیکھنا شوخی بہانے کی	uThe the sair-e-gul ko dekhnā shoḳhī bahāne kī
ہماری سادگی تھی التفات ناز پر مرنا	hamārī sādgī thī iltifāt-e-nāz par marnā
ترا آنا نہ تھا ظالم مگر تمہید جانے کی	tirā aanā na thā zālim magar tamhīd jaane kī
لکد کوب حوادث کا تحمل کر نہیں سکتی	lakad kūb-e-havādis kā tahammul kar nahīñ saktī
مری طاقت کہ ضامن تھی بتوں کی ناز اٹھانے کی	mirī tāqat ki zāmin thī butoñ kī naaz uThāne kī
کہوں کیا خوبی اوضاع ابنائے زماں غالبؔ	kahūñ kyā ḳhūbi-e-auzā-e-abnā-e-zamāñ 'ġhālib'
بدی کی اس نے جس سے ہم نے کی تھی بارہا نیکی	badī kī us ne jis se ham ne kī thī bār-hā nekī
ہم سے کھل جاؤ بوقت مے پرستی ایک دن	ham se khul jaao ba-vaqt-e-mai-parastī ek din
ورنہ ہم چھیڑیں گے رکھ کر عذر مستی ایک دن	varna ham chheḌeñge rakh kar uzr-e-mastī ek din
غرۂ اوج بنائے عالم امکاں نہ ہو	ġharra-e-auj-e-binā-e-ālam-e-imkāñ na ho
اس بلندی کے نصیبوں میں ہے پستی ایک دن	is bulandī ke nasīboñ meñ hai pastī ek din
قرض کی پیتے تھے مے لیکن سمجھتے تھے کہ ہاں	qarz kī piite the mai lekin samajhte the ki haañ
رنگ لاوے گی ہماری فاقہ مستی ایک دن	rañg lāvegī hamārī fāqa-mastī ek din
نغمہ ہائے غم کو بھی اے دل غنیمت جانیے	naġhma-hā-e-ġham ko bhī ai dil ġhanīmat jāniye
بے صدا ہو جائے گا یہ ساز ہستی ایک دن	be-sadā ho jā.egā ye sāz-e-hastī ek din
دھول دھپا اس سراپا ناز کا شیوہ نہیں	dhaul-dhappā us sarāpā-nāz kā sheva nahīñ
ہم ہی کر بیٹھے تھے غالبؔ پیش دستی ایک دن	ham hī kar baiThe the 'ġhālib' pesh-dastī ek din
گر خامشی سے فائدہ اخفائے حال ہے	gar ḳhāmushī se fā.eda iḳhfā-e-hāl hai
خوش ہوں کہ میری بات سمجھنی محال ہے	ḳhush huuñ ki merī baat samajhnī muhāl hai
کس کو سناؤں حسرت اظہار کا گلہ	kis ko sunā.ūñ hasrat-e-iz.hār kā gila
دل فرد جمع و خرچ زباں ہائے لال ہے	dil fard-e-jama-o-ḳharch zabāñ-hā-e-lāl hai
کس پردہ میں ہے آئنہ پرداز اے خدا	kis parde meñ hai ā.ina-pardāz ai ḳhudā
رحمت کہ عذر خواہ لب بے سوال ہے	rahmat ki uzr-ḳhvāh-e-lab-e-be-savāl hai
ہے ہے خدا نخواستہ وہ اور دشمنی	hai hai ḳhudā-na-ḳhvāsta vo aur dushmanī
اے شوق منفعل یہ تجھے کیا خیال ہے	ai shauq-e-munfa.il ye tujhe kyā ḳhayāl hai
مشکیں لباس کعبہ علی کے قدم سے جان	mushkīñ libās-e-kāba alī ke qadam se jaan
ناف زمین ہے نہ کہ ناف غزال ہے	nāf-e-zamīn hai na ki nāf-e-ġhazāl hai
وحشت پہ میری عرصۂ آفاق تنگ تھا	vahshat pe merī arsa-e-āfāq tañg thā
دریا زمین کو عرق انفعال ہے	dariyā zamīn ko araq-e-infi.āl hai
ہستی کے مت فریب میں آ جائیو اسدؔ	hastī ke mat fareb meñ aa jā.iyo 'asad'
عالم تمام حلقۂ دام خیال ہے	aalam tamām halqa-e-dām-e-ḳhayāl hai
پہلو تہی نہ کر غم و اندوہ سے اسدؔ	pahlū-tahī na kar ġham-o-andoh se 'asad'
دل وقف درد کر کہ فقیروں کا مال ہے	dil vaqf-e-dard kar ki faqīroñ kā maal hai
کیا تنگ ہم ستم زدگاں کا جہان ہے	kyā tañg ham sitam-zadagāñ kā jahān hai
جس میں کہ ایک بیضۂ مور آسمان ہے	jis meñ ki ek baiza-e-mor āsmān hai
ہے کائنات کو حرکت تیرے ذوق سے	hai kā.enāt ko harakat tere zauq se
پرتو سے آفتاب کے ذرے میں جان ہے	partav se āftāb ke zarre meñ jaan hai
حالانکہ ہے یہ سیلی خارا سے لالہ رنگ	hālāñki hai ye sīli-e-ḳhārā se laala rañg
غافل کو میرے شیشے پہ مے کا گمان ہے	ġhāfil ko mere shīshe pe mai kā gumān hai
کی اس نے گرم سینۂ اہل ہوس میں جا	kī us ne garm sīna-e-ahl-e-havas meñ jā
آوے نہ کیوں پسند کہ ٹھنڈا مکان ہے	aave na kyuuñ pasand ki ThanDā makān hai
کیا خوب تم نے غیر کو بوسہ نہیں دیا	kyā ḳhuub tum ne ġhair ko bosa nahīñ diyā
بس چپ رہو ہمارے بھی منہ میں زبان ہے	bas chup raho hamāre bhī muñh meñ zabān hai
بیٹھا ہے جو کہ سایۂ دیوار یار میں	baiThā hai jo ki sāya-e-dīvār-e-yār meñ
فرماں رواۓ کشور ہندوستان ہے	farmāñ-ravā-e-kishvar-e-hindūstān hai
ہستی کا اعتبار بھی غم نے مٹا دیا	hastī kā e'tibār bhī ġham ne miTā diyā
کس سے کہوں کہ داغ جگر کا نشان ہے	kis se kahūñ ki daaġh jigar kā nishān hai
ہے بارے اعتماد وفا داری اس قدر	hai baare e'timād-e-vafā-dārī is qadar
غالبؔ ہم اس میں خوش ہیں کہ نامہربان ہے	'ġhālib' ham is meñ ḳhush haiñ ki nā-mehrbān hai
دہلی کے رہنے والو اسدؔ کو ستاؤ مت	dehlī ke rahne vaalo 'asad' ko satāo mat
بے چارہ چند روز کا یاں میہمان ہے	be-chāra chand roz kā yaañ mehmān hai
وہ آ کے خواب میں تسکین اضطراب تو دے	vo aa ke ḳhvāb meñ taskīn-e-iztirāb to de
ولے مجھے تپش دل مجال خواب تو دے	vale mujhe tapish-e-dil majāl-e-ḳhvāb to de
کرے ہے قتل لگاوٹ میں تیرا رو دینا	kare hai qatl lagāvaT meñ terā ro denā
تری طرح کوئی تیغ نگہ کو آب تو دے	tirī tarah koī teġh-e-nigah ko aab to de
دکھا کے جنبش لب ہی تمام کر ہم کو	dikhā ke jumbish-e-lab hī tamām kar ham ko
نہ دے جو بوسہ تو منہ سے کہیں جواب تو دے	na de jo bosa to muñh se kahīñ javāb to de
پلا دے اوک سے ساقی جو ہم سے نفرت ہے	pilā de ok se saaqī jo ham se nafrat hai
پیالہ گر نہیں دیتا نہ دے شراب تو دے	piyāla gar nahīñ detā na de sharāb to de
اسدؔ خوشی سے مرے ہاتھ پاؤں پھول گئے	'asad' ḳhushī se mire haath paañv phuul ga.e
کہا جو اس نے ذرا میرے پاؤں داب تو دے	kahā jo us ne zarā mere paañv daab to de
یہ کون کہوے ہے آباد کر ہمیں لیکن	ye kaun kahve hai ābād kar hameñ lekin
کبھی زمانہ مراد دل خراب تو دے	kabhī zamāna murād-e-dil-e-ḳharāb to de
نہ گل نغمہ ہوں نہ پردۂ ساز	na gul-e-naġhma huuñ na parda-e-sāz
میں ہوں اپنی شکست کی آواز	maiñ huuñ apnī shikast kī āvāz
تو اور آرائش خم کاکل	tū aur ārā.ish-e-ḳham-e-kākul
میں اور اندیشہ ہائے دور دراز	maiñ aur andesha-hā-e-dūr-darāz
لاف تمکیں فریب سادہ دلی	lāf-e-tamkīñ fareb-e-sāda-dilī
ہم ہیں اور راز ہائے سینہ گداز	ham haiñ aur rāz-hā-e-sīna-gudāz
ہوں گرفتار الفت صیاد	huuñ giraftār-e-ulfat-e-sayyād
ورنہ باقی ہے طاقت پرواز	varna baaqī hai tāqat-e-parvāz
وہ بھی دن ہو کہ اس ستم گر سے	vo bhī din ho ki us sitamgar se
ناز کھینچوں بجائے حسرت ناز	naaz khīñchūñ bajā.e hasrat-e-nāz
نہیں دل میں مرے وہ قطرۂ خوں	nahīñ dil meñ mire vo qatra-e-ḳhūñ
جس سے مژگاں ہوئی نہ ہو گلباز	jis se mizhgāñ huī na ho gul-bāz
اے ترا غمزہ یک قلم انگیز	ai tirā ġhamza yak-qalam-añgez
اے ترا ظلم سر بہ سر انداز	ai tirā zulm sar-ba-sar andāz
تو ہوا جلوہ گر مبارک ہو	tū huā jalva-gar mubārak ho
مجھ کو پوچھا تو کچھ غضب نہ ہوا	mujh ko pūchhā to kuchh ġhazab na huā
میں غریب اور تو غریب نواز	maiñ ġharīb aur tū ġharīb-navāz
اسدؔ اللہ خاں تمام ہوا	'asad'-ullāh ḳhaañ tamām huā
اے دریغا وہ رند شاہد باز	ai dareġhā vo rind-e-shāhid-bāz
نہ پوچھ نسخۂ مرہم جراحت دل کا	na pūchh nusḳha-e-marham jarāhat-e-dil kā
کہ اس میں ریزۂ الماس جزو اعظم ہے	ki us meñ reza-e-almās juzv-e-āzam hai
بہت دنوں میں تغافل نے تیرے پیدا کی	bahut dinoñ meñ taġhāful ne tere paidā kī
وہ اک نگہ کہ بہ ظاہر نگاہ سے کم ہے	vo ik nigah ki ba-zāhir nigāh se kam hai
زندگی اپنی جب اس شکل سے گزری غالبؔ	zindagī apnī jab is shakl se guzrī 'ġhālib'
ہم بھی کیا یاد کریں گے کہ خدا رکھتے تھے	ham bhī kyā yaad kareñge ki ḳhudā rakhte the
عرض ناز شوخیٔ دنداں برائے خندہ ہے	arz-e-nāz-e-shoḳhi-e-dandāñ barā.e-ḳhanda hai
دعواۓ جمعیت احباب جاۓ خندہ ہے	dāvā-e-jamiyat-e-ahbāb jā-e-ḳhanda hai
ہے عدم میں غنچہ محو عبرت انجام گل	hai adam meñ ġhuncha mahv-e-ibrat-e-anjām-e-gul
یک جہاں زانو تأمل در قفاۓ خندہ ہے	yak-jahāñ zaanū ta.ammul dar-qafā-e-ḳhanda hai
کلفت افسردگی کو عیش بیتابی حرام	kulfat-e-afsurdagī ko aish-e-betābī harām
ورنہ دنداں در دل افشردن بناۓ خندہ ہے	varna dandāñ dar dil afshurdan binā-e-ḳhanda hai
شورش باطن کے ہیں احباب منکر ورنہ یاں	shorish-e-bātin ke haiñ ahbāb munkir varna yaañ
دل محیط گریہ و لب آشناۓ خندہ ہے	dil muhīt-e-girya o lab āshnā-e-ḳhanda hai
خود فروشی ہاۓ ہستی بسکہ جاۓ خندہ ہے	ḳhud-faroshī-hā-e-hastī bas-ki jā-e-ḳhanda hai
ہر شکست قیمت دل میں صداۓ خندہ ہے	har shikast-e-qīmat-e-dil meñ sadā-e-ḳhanda hai
نقش عبرت در نظر یا نقد عشرت در بساط	naqsh-e-ibrat dar nazar yā naqd-e-ishrat dar bisāt
دو جہاں وسعت بہ قدر یک فضاۓ خندہ ہے	do-jahāñ vus.at ba-qadr-e-yak-fa.zā-e-ḳhanda hai
جاۓ استہزا ہے عشرت کوشی ہستی اسدؔ	jā-e-istihzā hai ishrat-koshi-e-hastī 'asad'
صبح و شبنم فرصت نشو و نماۓ خندہ ہے	sub.h o shabnam fursat-e-nashv-o-numā-e-ḳhanda hai
تسکیں کو ہم نہ روئیں جو ذوق نظر ملے	taskīñ ko ham na ro.eñ jo zauq-e-nazar mile
حوران خلد میں تری صورت مگر ملے	hūrān-e-ḳhuld meñ tirī sūrat magar mile
اپنی گلی میں مجھ کو نہ کر دفن بعد قتل	apnī galī meñ mujh ko na kar dafn bād-e-qatl
میرے پتے سے خلق کو کیوں تیرا گھر ملے	mere pate se ḳhalq ko kyuuñ terā ghar mile
ساقی گری کی شرم کرو آج ورنہ ہم	sāqī-garī kī sharm karo aaj varna ham
ہر شب پیا ہی کرتے ہیں مے جس قدر ملے	har shab piyā hī karte haiñ mai jis qadar mile
تجھ سے تو کچھ کلام نہیں لیکن اے ندیم	tujh se to kuchh kalām nahīñ lekin ai nadīm
میرا سلام کہیو اگر نامہ بر ملے	merā salām kahiyo agar nāma-bar mile
تم کو بھی ہم دکھائیں کہ مجنوں نے کیا کیا	tum ko bhī ham dikhā.eñ ki majnūñ ne kyā kiyā
فرصت کشاکش غم پنہاں سے گر ملے	fursat kashākash-e-ġham-e-pinhāñ se gar mile
لازم نہیں کہ خضر کی ہم پیروی کریں	lāzim nahīñ ki ḳhizr kī ham pairvī kareñ
جانا کہ اک بزرگ ہمیں ہم سفر ملے	jaanā ki ik buzurg hameñ ham-safar mile
اے ساکنان کوچۂ دل دار دیکھنا	ai sākinān-e-kucha-e-dildār dekhnā
تم کو کہیں جو غالبؔ آشفتہ سر ملے	tum ko kahīñ jo 'ġhālib'-e-āshufta-sar mile
دل ناداں تجھے ہوا کیا ہے	dil-e-nādāñ tujhe huā kyā hai
آخر اس درد کی دوا کیا ہے	āḳhir is dard kī davā kyā hai
ہم ہیں مشتاق اور وہ بیزار	ham haiñ mushtāq aur vo be-zār
یا الٰہی یہ ماجرا کیا ہے	yā ilāhī ye mājrā kyā hai
میں بھی منہ میں زبان رکھتا ہوں	maiñ bhī muñh meñ zabān rakhtā huuñ
کاش پوچھو کہ مدعا کیا ہے	kaash pūchho ki mudda.ā kyā hai
جب کہ تجھ بن نہیں کوئی موجود	jab ki tujh bin nahīñ koī maujūd
پھر یہ ہنگامہ اے خدا کیا ہے	phir ye hañgāma ai ḳhudā kyā hai
یہ پری چہرہ لوگ کیسے ہیں	ye parī-chehra log kaise haiñ
غمزہ و عشوہ و ادا کیا ہے	ġhamza o ishva o adā kyā hai
شکن زلف عنبریں کیوں ہے	shikan-e-zulf-e-ambarīñ kyuuñ hai
نگہ چشم سرمہ سا کیا ہے	nigah-e-chashm-e-surma sā kyā hai
سبزہ و گل کہاں سے آئے ہیں	sabza o gul kahāñ se aa.e haiñ
ابر کیا چیز ہے ہوا کیا ہے	abr kyā chiiz hai havā kyā hai
ہم کو ان سے وفا کی ہے امید	ham ko un se vafā kī hai ummīd
جو نہیں جانتے وفا کیا ہے	jo nahīñ jānte vafā kyā hai
ہاں بھلا کر ترا بھلا ہوگا	haañ bhalā kar tirā bhalā hogā
اور درویش کی صدا کیا ہے	aur darvesh kī sadā kyā hai
جان تم پر نثار کرتا ہوں	jaan tum par nisār kartā huuñ
میں نہیں جانتا دعا کیا ہے	maiñ nahīñ jāntā duā kyā hai
میں نے مانا کہ کچھ نہیں غالبؔ	maiñ ne maanā ki kuchh nahīñ 'ġhālib'
مفت ہاتھ آئے تو برا کیا ہے	muft haath aa.e to burā kyā hai
دہر میں نقش وفا وجہ تسلی نہ ہوا	dahr meñ naqsh-e-vafā vaj.h-e-tasallī na huā
ہے یہ وہ لفظ کہ شرمندۂ معنی نہ ہوا	hai ye vo lafz ki sharminda-e-ma.anī na huā
سبزۂ خط سے ترا کاکل سرکش نہ دبا	sabza-e-ḳhat se tirā kākul-e-sarkash na dabā
یہ زمرد بھی حریف دم افعی نہ ہوا	ye zamurrad bhī harīf-e-dam-e-af.ī na huā
میں نے چاہا تھا کہ اندوہ وفا سے چھوٹوں	maiñ ne chāhā thā ki andoh-e-vafā se chhūTūñ
وہ ستم گر مرے مرنے پہ بھی راضی نہ ہوا	vo sitamgar mire marne pe bhī raazī na huā
دل گزر گاہ خیال مے و ساغر ہی سہی	dil guzargāh-e-ḳhayāl-e-mai-o-sāġhar hī sahī
گر نفس جادۂ سر منزل تقوی نہ ہوا	gar nafas jāda-e-sar-manzil-e-taqvī na huā
ہوں ترے وعدہ نہ کرنے میں بھی راضی کہ کبھی	huuñ tire va.ada na karne meñ bhī raazī ki kabhī
گوش منت کش گلبانگ تسلی نہ ہوا	gosh minnat-kash-e-gulbāñg-e-tasallī na huā
کس سے محرومیٔ قسمت کی شکایت کیجے	kis se mahrūmī-e-qismat kī shikāyat kiije
ہم نے چاہا تھا کہ مر جائیں سو وہ بھی نہ ہوا	ham ne chāhā thā ki mar jaa.eñ so vo bhī na huā
مر گیا صدمۂ یک جنبش لب سے غالبؔ	mar gayā sadma-e-yak-jumbish-e-lab se 'ġhālib'
ناتوانی سے حریف دم عیسی نہ ہوا	nā-tavānī se harīf-e-dam-e-īsī na huā
نہ ہوئی ہم سے رقم حیرت خط رخ یار	na huī ham se raqam hairat-e-ḳhatt-e-ruḳh-e-yār
صفحۂ آئنہ جولاں گہ طوطی نہ ہوا	safha-e.ā.ina jaulāñ-gah-e-tūtī na huā
وسعت رحمت حق دیکھ کہ بخشا جاوے	vus.at-e-rahmat-e-haq dekh ki baḳhshā jaave
مجھ سا کافر کہ جو ممنون معاصی نہ ہوا	mujh sā kāfir ki jo mamnūn-e-ma.āsī na huā
واں اس کو ہول دل ہے تو یاں میں ہوں شرم سار	vaañ us ko haul-e-dil hai to yaañ maiñ huuñ sharm-sār
یعنی یہ میری آہ کی تاثیر سے نہ ہو	ya.anī ye merī aah kī tāsīr se na ho
اپنے کو دیکھتا نہیں ذوق ستم کو دیکھ	apne ko dekhtā nahīñ zauq-e-sitam ko dekh
آئینہ تاکہ دیدۂ نخچیر سے نہ ہو	ā.īna tā-ki dīda-e-naḳhchīr se na ho
نفس نہ انجمن آرزو سے باہر کھینچ	nafas na anjuman-e-ārzū se bāhar khīñch
اگر شراب نہیں انتظار ساغر کھینچ	agar sharāb nahīñ intizār-e-sāġhar khīñch
کمال گرمی سعیٔ تلاش دید نہ پوچھ	kamāl-e-garmī-e-sa.ī-e-talāsh-e-dīd na pūchh
برنگ خار مرے آئنہ سے جوہر کھینچ	ba-rañg-e-ḳhār mire aa.ine se jauhar khīñch
تجھے بہانۂ راحت ہے انتظار اے دل	tujhe bahāna-e-rāhat hai intizār ai dil
کیا ہے کس نے اشارا کہ ناز بستر کھینچ	kiyā hai kis ne ishārā ki nāz-e-bistar khīñch
تری طرف ہے بہ حسرت نظارۂ نرگس	tirī taraf hai ba-hasrat nazāra-e-nargis
بہ کوری دل و چشم رقیب ساغر کھینچ	ba-korī-e-dil-o-chashm-e-raqīb sāġhar khīñch
بہ نیم غمزہ ادا کر حق ودیعت ناز	ba-nīm-ġhamza adā kar haq-e-vadī.at-e-nāz
نیام پردۂ زخم جگر سے خنجر کھینچ	niyām-e-parda-e-zaḳhm-e-jigar se ḳhanjar khīñch
مرے قدح میں ہے صہبائے آتش پنہاں	mire qadah meñ hai sahbā-e-ātish-e-pinhāñ
بروئے سفرہ کباب دل سمندر کھینچ	ba-rū-e-sufra kabāb-e-dil-e-samandar khīñch
نہ کہہ کہ طاقت رسوائی وصال نہیں	na kah ki tāqat-e-rusvā.ī-e-visāl nahīñ
اگر یہی عرق فتنہ ہے مکرر کھینچ	agar yahī araq-e-fitna hai mukarrar khīñch
جنون آئنہ مشتاق یک تماشا ہے	junūn-e-ā.ina mushtāq-e-yak-tamāshā hai
ہمارے صفحے پہ بال پری سے مسطر کھینچ	hamāre safhe pe bāl-e-parī se mistar khīñch
خمار منت ساقی اگر یہی ہے اسدؔ	ḳhumār-e-minnat-e-sāqī agar yahī hai 'asad'
دل گداختہ کے میکدے میں ساغر کھینچ	Dil-e-gudāḳhta ke mai-kade meñ sāġhar khīñch
گئی وہ بات کہ ہو گفتگو تو کیونکر ہو	ga.ī vo baat ki ho guftugū to kyūñkar ho
کہے سے کچھ نہ ہوا پھر کہو تو کیونکر ہو	kahe se kuchh na huā phir kaho to kyūñkar ho
ہمارے ذہن میں اس فکر کا ہے نام وصال	hamāre zehn meñ us fikr kā hai naam visāl
کہ گر نہ ہو تو کہاں جائیں ہو تو کیونکر ہو	ki gar na ho to kahāñ jaa.eñ ho to kyūñkar ho
ادب ہے اور یہی کشمکش تو کیا کیجے	adab hai aur yahī kashmakash to kyā kiije
حیا ہے اور یہی گو مگو تو کیونکر ہو	hayā hai aur yahī gū-magū to kyūñkar ho
تمہیں کہو کہ گزارا صنم پرستوں کا	tumhīñ kaho ki guzārā sanam-parastoñ kā
بتوں کی ہو اگر ایسی ہی خو تو کیونکر ہو	butoñ kī ho agar aisī hī ḳhū to kyūñkar ho
الجھتے ہو تم اگر دیکھتے ہو آئینہ	ulajhte ho tum agar dekhte ho ā.īna
جو تم سے شہر میں ہوں ایک دو تو کیونکر ہو	jo tum se shahr meñ hoñ ek do to kyūñkar ho
جسے نصیب ہو روز سیاہ میرا سا	jise nasīb ho roz-e-siyāh merā sā
وہ شخص دن نہ کہے رات کو تو کیونکر ہو	vo shaḳhs din na kahe raat ko to kyūñkar ho
ہمیں پھر ان سے امید اور انہیں ہماری قدر	hameñ phir un se ummīd aur unheñ hamārī qadr
ہماری بات ہی پوچھیں نہ وہ تو کیونکر ہو	hamārī baat hī pūchheñ na vo to kyūñkar ho
غلط نہ تھا ہمیں خط پر گماں تسلی کا	ġhalat na thā hameñ ḳhat par gumāñ tasallī kā
نہ مانے دیدۂ دیدار جو تو کیونکر ہو	na maane dīda-e-dīdār jo to kyūñkar ho
بتاؤ اس مژہ کو دیکھ کر کہ مجھ کو قرار	batāo us mizha ko dekh kar ki mujh ko qarār
وہ نیش ہو رگ جاں میں فرو تو کیونکر ہو	vo niish ho rag-e-jāñ meñ faro to kyūñkar ho
مجھے جنوں نہیں غالبؔ ولے بقول حضور	mujhe junūñ nahīñ 'ġhālib' vale ba-qaul-e-huzūr
فراق یار میں تسکین ہو تو کیونکر ہو	firāq-e-yār meñ taskīn ho to kyūñkar ho
جز قیس اور کوئی نہ آیا بروئے کار	juz qais aur koī na aayā ba-rū-e-kār
صحرا مگر بہ تنگی چشم حسود تھا	sahrā magar ba-tañgi-e-chashm-e-hasūd thā
آشفتگی نے نقش سویدا کیا درست	āshuftagī ne naqsh-e-suvaidā kiyā durust
ظاہر ہوا کہ داغ کا سرمایہ دود تھا	zāhir huā ki daaġh kā sarmāya duud thā
تھا خواب میں خیال کو تجھ سے معاملہ	thā ḳhvāb meñ ḳhayāl ko tujh se muāmla
جب آنکھ کھل گئی نہ زیاں تھا نہ سود تھا	jab aañkh khul ga.ī na ziyāñ thā na suud thā
لیتا ہوں مکتب غم دل میں سبق ہنوز	letā huuñ maktab-e-ġham-e-dil meñ sabaq hanūz
لیکن یہی کہ رفت گیا اور بود تھا	lekin yahī ki raft gayā aur buud thā
ڈھانپا کفن نے داغ عیوب برہنگی	Dhāñpā kafan ne dāġh-e-uyūb-e-barahnagī
میں ورنہ ہر لباس میں ننگ وجود تھا	maiñ varna har libās meñ nañg-e-vajūd thā
تیشے بغیر مر نہ سکا کوہ کن اسدؔ	teshe baġhair mar na sakā kohkan 'asad'
سرگشتۂ خمار رسوم و قیود تھا	sargashta-e-ḳhumār-e-rusūm-o-quyūd thā
عالم جہاں بہ عرض بساط وجود تھا	aalam jahāñ ba-arz-e-bisāt-e-vajūd thā
جوں صبح چاک جیب مجھے تار و پود تھا	juuñ sub.h chāk-e-jeb mujhe tār-o-pūd thā
بازی خور فریب ہے اہل نظر کا ذوق	bāzī-ḳhur-e-fareb hai ahl-e-nazar kā zauq
ہنگامہ گرم حیرت بود و نبود تھا	hañgāma garm-e-hairat-e-būd-o-nabūd thā
عالم طلسم شہر خموشی ہے سربسر	aalam tilism-e-shahr-e-ḳhamoshī hai sar-basar
یا میں غریب کشور گفت و شنود تھا	yā maiñ ġharīb-e-kishvar-e-guft-o-shunūd thā
تنگی رفیق رہ تھی عدم یا وجود تھا	tañgī rafīq-e-rah thī adam yā vajūd thā
میرا سفر بہ طالع چشم حسود تھا	merā safar ba-tāla-e-chashm-e-hasūd thā
تو یک جہاں قماش ہوس جمع کر کہ میں	tū yak-jahāñ qamāsh-e-havas jam.a kar ki maiñ
حیرت متاع عالم نقصان و سود تھا	hairat-matā-e-ālam-e-nuqsān-o-sūd thā
گردش محیط ظلم رہا جس قدر فلک	gardish-muhīt-e-zulm rahā jis qadar falak
میں پائمال غمزۂ چشم کبود تھا	maiñ pā.emāl-e-ġhamza-e-chashm-e-kabūd thā
پوچھا تھا گرچہ یار نے احوال دل مگر	pūchhā thā garche yaar ne ahvāl-e-dil magar
کس کو دماغ منت گفت و شنود تھا	kis ko dimāġh-e-minnat-e-guft-o-shunūd thā
خور شبنم آشنا نہ ہوا ورنہ میں اسدؔ	ḳhur shabnam-āshnā na huā varna maiñ 'asad'
سر تا قدم گزارش ذوق سجود تھا	sar-tā-qadam guzārish-e-zauq-e-sujūd thā
آئینہ دیکھ اپنا سا منہ لے کے رہ گئے	ā.īna dekh apnā sā muñh le ke rah ga.e
صاحب کو دل نہ دینے پہ کتنا غرور تھا	sāhab ko dil na dene pe kitnā ġhurūr thā
قاصد کو اپنے ہاتھ سے گردن نہ ماریے	qāsid ko apne haath se gardan na māriye
اس کی خطا نہیں ہے یہ میرا قصور تھا	us kī ḳhatā nahīñ hai ye merā qusūr thā
ضعف جنوں کو وقت تپش در بھی دور تھا	zof-e-junūñ ko vaqt-e-tapish dar bhī duur thā
اک گھر میں مختصر بیاباں ضرور تھا	ik ghar meñ muḳhtasar bayābāñ zarūr thā
اے وائے غفلت نگۂ شوق ورنہ یاں	ai vā.e-ġhaflat-e-nigah-e-shauq varna yaañ
ہر پارہ سنگ لخت دل کوہ طور تھا	har paara sañg laḳht-e-dil-e-koh-e-tūr thā
درس تپش ہے برق کو اب جس کے نام سے	dars-e-tapish hai barq ko ab jis ke naam se
وہ دل ہے یہ کہ جس کا تخلص صبور تھا	vo dil hai ye ki jis kā taḳhallus subūr thā
ہر رنگ میں جلا اسدؔ فتنہ انتظار	har rañg meñ jalā 'asad'-e-fitna-intizār
پروانۂ تجلی شمع ظہور تھا	parvāna-e-tajallī-e-sham-e-zuhūr thā
شاید کہ مر گیا ترے رخسار دیکھ کر	shāyad ki mar gayā tire ruḳhsār dekh kar
پیمانہ رات ماہ کا لبریز نور تھا	paimāna raat maah kā labrez-e-nūr thā
جنت ہے تیری تیغ کے کشتوں کی منتظر	jannat hai terī teġh ke kushtoñ kī muntazir
جوہر سواد جلوۂ مژگان حور تھا	jauhar savād-e-jalva-e-mizhgān-e-hūr thā
ایک جا حرف وفا لکھا تھا سو بھی مٹ گیا	ek jā harf-e-vafā likkhā thā so bhī miT gayā
ظاہراً کاغذ ترے خط کا غلط بردار ہے	zāhiran kāġhaz tire ḳhat kā ġhalat-bar-dār hai
جی جلے ذوق فنا کی ناتمامی پر نہ کیوں	jī jale zauq-e-fanā kī nā-tamāmī par na kyuuñ
ہم نہیں جلتے نفس ہر چند آتش بار ہے	ham nahīñ jalte nafas har chand ātish-bār hai
آگ سے پانی میں بجھتے وقت اٹھتی ہے صدا	aag se paanī meñ bujhte vaqt uThtī hai sadā
ہر کوئی درماندگی میں نالہ سے ناچار ہے	har koī darmāndagī meñ naale se nā-chār hai
ہے وہی بد مستی ہر ذرہ کا خود عذر خواہ	hai vahī bad-masti-e-har-zarra kā ḳhud uzr-ḳhvāh
جس کے جلوے سے زمیں تا آسماں سرشار ہے	jis ke jalve se zamīñ tā āsmāñ sarshār hai
مجھ سے مت کہہ تو ہمیں کہتا تھا اپنی زندگی	mujh se mat kah tū hameñ kahtā thā apnī zindagī
زندگی سے بھی مرا جی ان دنوں بیزار ہے	zindagī se bhī mirā jī in dinoñ be-zār hai
آنکھ کی تصویر سر نامے پہ کھینچی ہے کہ تا	aañkh kī tasvīr sar-nāme pe khīñchī hai ki tā
تجھ پہ کھل جاوے کہ اس کو حسرت دیدار ہے	tujh pe khul jaave ki is ko hasrat-e-dīdār hai
تا ہم کو شکایت کی بھی باقی نہ رہے جا	tā ham ko shikāyat kī bhī baaqī na rahe jā
سن لیتے ہیں گو ذکر ہمارا نہیں کرتے	sun lete haiñ go zikr hamārā nahīñ karte
غالبؔ ترا احوال سنا دیں گے ہم ان کو	'ġhālib' tirā ahvāl sunā deñge ham un ko
وہ سن کے بلا لیں یہ اجارا نہیں کرتے	vo sun ke bulā leñ ye ijārā nahīñ karte
پھر مجھے دیدۂ تر یاد آیا	phir mujhe dīda-e-tar yaad aayā
دل جگر تشنۂ فریاد آیا	dil jigar tishna-e-faryād aayā
دم لیا تھا نہ قیامت نے ہنوز	dam liyā thā na qayāmat ne hanūz
پھر ترا وقت سفر یاد آیا	phir tirā vaqt-e-safar yaad aayā
سادگی ہائے تمنا یعنی	sādgī-hā-e-tamannā ya.anī
پھر وہ نیرنگ نظر یاد آیا	phir vo nairañg-e-nazar yaad aayā
عذر واماندگی اے حسرت دل	uzr-e-vāmāndagī ai hasrat-e-dil
نالہ کرتا تھا جگر یاد آیا	naala kartā thā jigar yaad aayā
زندگی یوں بھی گزر ہی جاتی	zindagī yuuñ bhī guzar hī jaatī
کیوں ترا راہ گزر یاد آیا	kyuuñ tirā rāhguzar yaad aayā
کیا ہی رضواں سے لڑائی ہوگی	kyā hī rizvāñ se laḌā.ī hogī
گھر ترا خلد میں گر یاد آیا	ghar tirā ḳhuld meñ gar yaad aayā
آہ وہ جرأت فریاد کہاں	aah vo jur.at-e-fariyād kahāñ
دل سے تنگ آ کے جگر یاد آیا	dil se tañg aa ke jigar yaad aayā
پھر ترے کوچہ کو جاتا ہے خیال	phir tire kūche ko jaatā hai ḳhayāl
دل گم گشتہ مگر یاد آیا	dil-e-gum-gashta magar yaad aayā
کوئی ویرانی سی ویرانی ہے	koī vīrānī sī vīrānī hai
دشت کو دیکھ کے گھر یاد آیا	dasht ko dekh ke ghar yaad aayā
میں نے مجنوں پہ لڑکپن میں اسدؔ	maiñ ne majnūñ pe laḌakpan meñ 'asad'
سنگ اٹھایا تھا کہ سر یاد آیا	sañg uThāyā thā ki sar yaad aayā
وصل میں ہجر کا ڈر یاد آیا	vasl meñ hijr kā Dar yaad aayā
عین جنت میں سقر یاد آیا	ain jannat meñ saqar yaad aayā
نہیں عشق میں اس کا تو رنج ہمیں کہ قرار و شکیب ذرا نہ رہا	nahīñ ishq meñ is kā to ranj hameñ ki qarār o shakeb zarā na rahā
غم عشق تو اپنا رفیق رہا کوئی اور بلا سے رہا نہ رہا	ġham-e-ishq to apnā rafīq rahā koī aur balā se rahā na rahā
دیا اپنی خودی کو جو ہم نے اٹھا وہ جو پردہ سا بیچ میں تھا نہ رہا	diyā apnī ḳhudī ko jo ham ne uThā vo jo parda sā biich meñ thā na rahā
رہے پردے میں اب نہ وہ پردہ نشیں کوئی دوسرا اس کے سوا نہ رہا	rahe parde meñ ab na vo parda-nashīñ koī dūsrā us ke sivā na rahā
نہ تھی حال کی جب ہمیں خبر رہے دیکھتے اوروں کے عیب و ہنر	na thī haal kī jab hameñ ḳhabar rahe dekhte auroñ ke aib o hunar
پڑی اپنی برائیوں پر جو نظر تو نگاہ میں کوئی برا نہ رہا	paḌī apnī burā.iyoñ par jo nazar to nigāh meñ koī burā na rahā
ترے رخ کے خیال میں کون سے دن اٹھے مجھ پہ نہ فتنۂ روز جزا	tire ruḳh ke ḳhayāl meñ kaun se din uThe mujh pe na fitna-e-roz-e-jazā
تری زلف کے دھیان میں کون سی شب مرے سر پہ ہجوم بلا نہ رہا	tirī zulf ke dhyān meñ kaun sī shab mire sar pe hujūm-e-balā na rahā
ہمیں ساغر بادہ کے دینے میں اب کرے دیر جو ساقی تو ہائے غضب	hameñ sāġhar-e-bāda ke dene meñ ab kare der jo saaqī to haa.e ġhazab
کہ یہ عہد نشاط یہ دور طرب نہ رہے گا جہاں میں سدا نہ رہا	ki ye ahd-e-nashāt ye daur-e-tarab na rahegā jahāñ meñ sadā na rahā
کئی روز میں آج وہ مہر لقا ہوا میرے جو سامنے جلوہ نما	ka.ī roz meñ aaj vo mehr-liqā huā mere jo sāmne jalva-numā
مجھے صبر و قرار ذرا نہ رہا اسے پاس حجاب و حیا نہ رہا	mujhe sabr o qarār zarā na rahā use pās-e-hijāb-o-hayā na rahā
ترے خنجر و تیغ کی آب رواں ہوئی جب کہ سبیل ستم زدگاں	tire ḳhanjar o teġh kī āb-e-ravāñ huī jab ki sabīl-e-sitam-zadgāñ
گئے کتنے ہی قافلے خشک زباں کوئی تشنۂ آب بقا نہ رہا	ga.e kitne hī qāfile ḳhushk-zabāñ koī tishna-e-āb-e-baqā na rahā
مجھے صاف بتائے نگار اگر تو یہ پوچھوں میں رو رو کے خون جگر	mujhe saaf batā.e nigār agar to ye pūchhūñ maiñ ro ro ke ḳhūn-e-jigar
ملے پاؤں سے کس کے ہیں دیدۂ تر کف پا پہ جو رنگ حنا نہ رہا	male paañv se kis ke haiñ dīda-e-tar kaf-e-pā pe jo rañg-e-hinā na rahā
اسے چاہا تھا میں نے کہ روک رکھوں مری جان بھی جائے تو جانے نہ دوں	use chāhā thā maiñ ne ki rok rakhūñ mirī jaan bhī jaa.e to jaane na duuñ
کئے لاکھ فریب کروڑ فسوں نہ رہا نہ رہا نہ رہا نہ رہا	kiye laakh fareb karoḌ fusūñ na rahā na rahā na rahā na rahā
لگے یوں تو ہزاروں ہی تیر ستم کہ تڑپتے رہے پڑے خاک پہ ہم	lage yuuñ to hazāroñ hī tīr-e-sitam ki taḌapte rahe paḌe ḳhaak pe ham
ولے ناز و کرشمہ کی تیغ دو دم لگی ایسی کہ تسمہ لگا نہ رہا	vale naaz o karishma kī teġh-e-do-dam lagī aisī ki tasma lagā na rahā
ظفرؔ آدمی اس کو نہ جانئے گا وہ ہو کیسا ہی صاحب فہم و ذکا	'zafar' aadmī us ko na jāniyegā vo ho kaisā hī sāhab-e-fahm-o-zakā
جسے عیش میں یاد خدا نہ رہی جسے طیش میں خوف خدا نہ رہا	jise aish meñ yād-e-ḳhudā na rahī jise taish meñ ḳhauf-e-ḳhudā na rahā
محبت چاہیے باہم ہمیں بھی ہو تمہیں بھی ہو	mohabbat chāhiye bāham hameñ bhī ho tumheñ bhī ho
خوشی ہو اس میں یا ہو غم ہمیں بھی ہو تمہیں بھی ہو	ḳhushī ho is meñ yā ho ġham hameñ bhī ho tumheñ bhī ho
غنیمت تم اسے سمجھو کہ اس خم خانہ میں یارو	ġhanīmat tum ise samjho ki is ḳhum-ḳhāne meñ yaaro
نصیب اک دم دل خرم ہمیں بھی ہو تمہیں بھی ہو	nasīb ik-dam dil-e-ḳhurram hameñ bhī ho tumheñ bhī ho
دلاؤ حضرت دل تم نہ یاد خط سبز اس کا	dilāo hazrat-e-dil tum na yād-e-ḳhat-e-sabz us kā
کہیں ایسا نہ ہو یہ سم ہمیں بھی ہو تمہیں بھی ہو	kahīñ aisā na ho ye sam hameñ bhī ho tumheñ bhī ho
ہمیشہ چاہتا ہے دل کہ مل کر کیجے مے نوشی	hamesha chāhtā hai dil ki mil kar kiije mai-noshī
میسر جام مے جم جم ہمیں بھی ہو تمہیں بھی ہو	mayassar jām-e-mai-e-jam-jam hameñ bhī ho tumheñ bhī ho
ہم اپنا عشق چمکائیں تم اپنا حسن چمکاؤ	ham apnā ishq chamkā.eñ tum apnā husn chamkāo
کہ حیراں دیکھ کر عالم ہمیں بھی ہو تمہیں بھی ہو	ki hairāñ dekh kar aalam hameñ bhī ho tumheñ bhī ho
رہے حرص و ہوا دائم عزیزو ساتھ جب اپنے	rahe hirs-o-havā daa.im azīzo saath jab apne
نہ کیونکر فکر بیش و کم ہمیں بھی ہو تمہیں بھی ہو	na kyūñkar fikr-e-besh-o-kam hameñ bhī ho tumheñ bhī ho
ظفرؔ سے کہتا ہے مجنوں کہیں درد دل محزوں	'zafar' se kahtā hai majnūñ kahīñ dard-e-dil mahzūñ
جو غم سے فرصت اب اک دم ہمیں بھی ہو تمہیں بھی ہو	jo ġham se fursat ab ik dam hameñ bhī ho tumheñ bhī ho
بات کرنی مجھے مشکل کبھی ایسی تو نہ تھی	baat karnī mujhe mushkil kabhī aisī to na thī
جیسی اب ہے تری محفل کبھی ایسی تو نہ تھی	jaisī ab hai tirī mahfil kabhī aisī to na thī
لے گیا چھین کے کون آج ترا صبر و قرار	le gayā chhīn ke kaun aaj tirā sabr o qarār
بے قراری تجھے اے دل کبھی ایسی تو نہ تھی	be-qarārī tujhe ai dil kabhī aisī to na thī
اس کی آنکھوں نے خدا جانے کیا کیا جادو	us kī āñkhoñ ne ḳhudā jaane kiyā kyā jaadū
کہ طبیعت مری مائل کبھی ایسی تو نہ تھی	ki tabī.at mirī maa.il kabhī aisī to na thī
عکس رخسار نے کس کے ہے تجھے چمکایا	aks-e-ruḳhsār ne kis ke hai tujhe chamkāyā
تاب تجھ میں مہ کامل کبھی ایسی تو نہ تھی	taab tujh meñ mah-e-kāmil kabhī aisī to na thī
اب کی جو راہ محبت میں اٹھائی تکلیف	ab kī jo rāh-e-mohabbat meñ uThā.ī taklīf
سخت ہوتی ہمیں منزل کبھی ایسی تو نہ تھی	saḳht hotī hameñ manzil kabhī aisī to na thī
پائے کوباں کوئی زنداں میں نیا ہے مجنوں	pā-e-kūbāñ koī zindāñ meñ nayā hai majnūñ
آتی آواز سلاسل کبھی ایسی تو نہ تھی	aatī āvāz-e-salāsil kabhī aisī to na thī
نگہ یار کو اب کیوں ہے تغافل اے دل	nigah-e-yār ko ab kyuuñ hai taġhāful ai dil
وہ ترے حال سے غافل کبھی ایسی تو نہ تھی	vo tire haal se ġhāfil kabhī aisī to na thī
چشم قاتل مری دشمن تھی ہمیشہ لیکن	chashm-e-qātil mirī dushman thī hamesha lekin
جیسی اب ہو گئی قاتل کبھی ایسی تو نہ تھی	jaisī ab ho ga.ī qātil kabhī aisī to na thī
کیا سبب تو جو بگڑتا ہے ظفرؔ سے ہر بار	kyā sabab tū jo bigaḌtā hai 'zafar' se har baar
خو تری حور شمائل کبھی ایسی تو نہ تھی	ḳhū tirī hūr-shamā.il kabhī aisī to na thī
ہم نے تری خاطر سے دل زار بھی چھوڑا	ham ne tirī ḳhātir se dil-e-zār bhī chhoḌā
تو بھی نہ ہوا یار اور اک یار بھی چھوڑا	tū bhī na huā yaar aur ik yaar bhī chhoḌā
کیا ہوگا رفوگر سے رفو میرا گریبان	kyā hogā rafūgar se rafū merā garebān
اے دست جنوں تو نے نہیں تار بھی چھوڑا	ai dast-e-junūñ tū ne nahīñ taar bhī chhoḌā
دیں دے کے گیا کفر کے بھی کام سے عاشق	diiñ de ke gayā kufr ke bhī kaam se āshiq
تسبیح کے ساتھ اس نے تو زنار بھی چھوڑا	tasbīh ke saath us ne to zunnār bhī chhoḌā
گوشہ میں تری چشم سیہ مست کے دل نے	goshe meñ tirī chashm-e-siyah-mast ke dil ne
کی جب سے جگہ خانۂ خمار بھی چھوڑا	kī jab se jagah ḳhāna-e-ḳhummār bhī chhoḌā
اس سے ہے غریبوں کو تسلی کہ اجل نے	is se hai ġharīboñ ko tasallī ki ajal ne
مفلس کو جو مارا تو نہ زردار بھی چھوڑا	muflis ko jo maarā to na zardār bhī chhoḌā
ٹیڑھے نہ ہو ہم سے رکھو اخلاص تو سیدھا	TeḌhe na ho ham se rakho iḳhlās to sīdhā
تم پیار سے رکتے ہو تو لو پیار بھی چھوڑا	tum pyaar se rukte ho to lo pyaar bhī chhoḌā
کیا چھوڑیں اسیران محبت کو وہ جس نے	kyā chhoḌeñ asīrān-e-mohabbat ko vo jis ne
صدقے میں نہ اک مرغ گرفتار بھی چھوڑا	sadqe meñ na ik murġh-e-giraftār bhī chhoḌā
پہنچی مری رسوائی کی کیونکر خبر اس کو	pahuñchī mirī rusvā.ī kī kyūñkar ḳhabar us ko
اس شوخ نے تو دیکھنا اخبار بھی چھوڑا	us shoḳh ne to dekhnā aḳhbār bhī chhoḌā
کرتا تھا جو یاں آنے کا جھوٹا کبھی اقرار	kartā thā jo yaañ aane kā jhūTā kabhī iqrār
مدت سے ظفرؔ اس نے وہ اقرار بھی چھوڑا	muddat se 'zafar' us ne vo iqrār bhī chhoḌā
میں ہوں عاصی کہ پر خطا کچھ ہوں	maiñ huuñ aasī ki pur-ḳhatā kuchh huuñ
تیرا بندہ ہوں اے خدا کچھ ہوں	terā banda huuñ ai ḳhudā kuchh huuñ
جزو و کل کو نہیں سمجھتا میں	juzv o kul ko nahīñ samajhtā maiñ
دل میں تھوڑا سا جانتا کچھ ہوں	dil meñ thoḌā sā jāntā kuchh huuñ
تجھ سے الفت نباہتا ہوں میں	tujh se ulfat nibāhtā huuñ maiñ
با وفا ہوں کہ بے وفا کچھ ہوں	bā-vafā huuñ ki bevafā kuchh huuñ
جب سے ناآشنا ہوں میں سب سے	jab se nā-āshnā huuñ maiñ sab se
تب کہیں اس سے آشنا کچھ ہوں	tab kahīñ us se āshnā kuchh huuñ
نشۂ عشق لے اڑا ہے مجھے	nashsha-e-ishq le uḌā hai mujhe
اب مزے میں اڑا رہا کچھ ہوں	ab maze meñ uḌā rahā kuchh huuñ
خواب میرا ہے عین بیداری	ḳhvāb merā hai ain bedārī
میں تو اس میں بھی دیکھتا کچھ ہوں	maiñ to us meñ bhī dekhtā kuchh huuñ
گرچہ کچھ بھی نہیں ہوں میں لیکن	garche kuchh bhī nahīñ huuñ maiñ lekin
اس پہ بھی کچھ نہ پوچھو کیا کچھ ہوں	us pe bhī kuchh na pūchho kyā kuchh huuñ
سمجھے وہ اپنا خاکسار مجھے	samjhe vo apnā ḳhāksār mujhe
خاک رہ ہوں کہ خاک پا کچھ ہوں	ḳhāk-e-rah huuñ ki ḳhāk-e-pā kuchh huuñ
چشم الطاف فخر دیں سے ہوں	chashm-e-altāf faḳhr-e-dīñ se huuñ
اے ظفرؔ کچھ سے ہو گیا کچھ ہوں	ai 'zafar' kuchh se ho gayā kuchh huuñ
تفتہ جانوں کا علاج اے اہل دانش اور ہے	tufta-jānoñ kā ilaaj ai ahl-e-dānish aur hai
عشق کی آتش بلا ہے اس کی سوزش اور ہے	ishq kī ātish balā hai us kī sozish aur hai
کیوں نہ وحشت میں چبھے ہر مو بشکل نیش تیز	kyuuñ na vahshat meñ chubhe har mū ba-shakl-e-nīsh-tez
خار غم کی تیرے دیوانے کی کاوش اور ہے	ḳhār-e-ġham kī tere dīvāne kī kāvish aur hai
مطربو باساز آؤ تم ہماری بزم میں	mutribo bā-sāz aao tum hamārī bazm meñ
ساز و ساماں سے تمہاری اتنی سازش اور ہے	sāz-o-sāmāñ se tumhārī itnī sāzish aur hai
تھوکتا بھی دختر رز پر نہیں مست الست	thūktā bhī duḳhtar-e-raz par nahīñ mast-e-alast
جو کہ ہے اس فاحشہ پر غش وہ فاحش اور ہے	jo ki hai us fāhisha par ġhash vo fāhish aur hai
تاب کیا ہمتاب ہووے اس سے خورشید فلک	taab kyā ham-tāb hove us se ḳhurshīd-e-falak
آفتاب داغ دل کی اپنے تابش اور ہے	āftāb-e-dāġh-e-dil kī apne tābish aur hai
سب مٹا دیں دل سے ہیں جتنی کہ اس میں خواہشیں	sab miTā deñ dil se haiñ jitnī ki us meñ ḳhvāhisheñ
گر ہمیں معلوم ہو کچھ اس کی خواہش اور ہے	gar hameñ mālūm ho kuchh us kī ḳhvāhish aur hai
ابر مت ہم چشم ہونا چشم دریا بار سے	abr mat ham-chashm honā chashm-e-dariyā-bār se
تیری بارش اور ہے اور اس کی بارش اور ہے	terī bārish aur hai aur us kī bārish aur hai
ہے تو گردش چرخ کی بھی فتنہ انگیزی میں طاق	hai to gardish charḳh kī bhī fitna-añgezī meñ taaq
تیری چشم فتنہ زا کی لیک گردش اور ہے	terī chashm-e-fitna-zā kī lek gardish aur hai
بت پرستی جس سے ہووے حق پرستی اے ظفرؔ	but-parastī jis se hove haq-parastī ai 'zafar'
کیا کہوں تجھ سے کہ وہ طرز پرستش اور ہے	kyā kahūñ tujh se ki vo tarz-e-parastish aur hai
واں ارادہ آج اس قاتل کے دل میں اور ہے	vaañ irāda aaj us qātil ke dil meñ aur hai
اور یہاں کچھ آرزو بسمل کے دل میں اور ہے	aur yahāñ kuchh aarzū bismil ke dil meñ aur hai
وصل کی ٹھہراوے ظالم تو کسی صورت سے آج	vasl kī Thahrāve zālim to kisī sūrat se aaj
ورنہ ٹھہری کچھ ترے مائل کے دل میں اور ہے	varna Thahrī kuchh tire maa.il ke dil meñ aur hai
ہے ہلال و بدر میں اک نور پر جو روشنی	hai hilāl o badr meñ ik nuur par jo raushnī
دل میں ناقص کے ہے وہ کامل کے دل میں اور ہے	dil meñ nāqis ke hai vo kāmil ke dil meñ aur hai
پہلے تو ملتا ہے دل داری سے کیا کیا دل ربا	pahle to miltā hai dildārī se kyā kyā dilrubā
باندھتا منصوبے پھر وہ مل کے دل میں اور ہے	bāñdhtā mansūbe phir vo mil ke dil meñ aur hai
ہے مجھے بعد از سوال بوسہ خواہش وصل کی	hai mujhe bād-az-savāl-e-bosa ḳhvāhish vasl kī
یہ تمنا ایک اس سائل کے دل میں اور ہے	ye tamannā ek is saa.il ke dil meñ aur hai
گو وہ محفل میں نہ بولا پا گئے چتون سے ہم	go vo mahfil meñ na bolā pā ga.e chitvan se ham
آج کچھ اس رونق محفل کے دل میں اور ہے	aaj kuchh us raunaq-e-mahfil ke dil meñ aur hai
یوں تو ہے وہ ہی دل عالم کے دل میں اے ظفرؔ	yuuñ to hai vo hī dil-e-ālam ke dil meñ ai 'zafar'
اس کا عالم مرد صاحب دل کے دل میں اور ہے	us kā aalam mard-e-sāhab dil ke dil meñ aur hai
نہ دو دشنام ہم کو اتنی بد خوئی سے کیا حاصل	na do dushnām ham ko itnī bad-ḳhūī se kyā hāsil
تمہیں دینا ہی ہوگا بوسہ خم روئی سے کیا حاصل	tumheñ denā hī hogā bosa ḳham-rūī se kyā hāsil
دل آزاری نے تیری کر دیا بالکل مجھے بیدل	dil-āzārī ne terī kar diyā bilkul mujhe be-dil
نہ کر اب میری دل جوئی کہ دل جوئی سے کیا حاصل	na kar ab merī dil-jūī ki dil-jūī se kyā hāsil
نہ جب تک چاک ہو دل پھانس کب دل کی نکلتی ہے	na jab tak chaak ho dil phāñs kab dil kī nikaltī hai
جہاں ہو کام خنجر کا وہاں سوئی سے کیا حاصل	jahāñ ho kaam ḳhanjar kā vahāñ suuī se kyā hāsil
برائی یا بھلائی گو ہے اپنے واسطے لیکن	burā.ī yā bhalā.ī go hai apne vāste lekin
کسی کو کیوں کہیں ہم بد کہ بد گوئی سے کیا حاصل	kisī ko kyuuñ kaheñ ham bad ki bad-gūī se kyā hāsil
نہ کر فکر خضاب اے شیخ تو پیری میں جانے دے	na kar fikr-e-ḳhizāb ai shaiḳh tū piirī meñ jaane de
جواں ہونا نہیں ممکن سیہ روئی سے کیا حاصل	javāñ honā nahīñ mumkin siyah-rūī se kyā hāsil
چڑھائے آستیں خنجر بکف وہ یوں جو پھرتا ہے	chaḌhā.e āstīñ ḳhanjar-ba-kaf vo yuuñ jo phirtā hai
اسے کیا جانے ہے اس عربدہ جوئی سے کیا حاصل	use kyā jaane hai us arbada-jūī se kyā hāsil
عبث پنبہ نہ رکھ داغ دل سوزاں پہ تو میرے	abas pamba na rakh dāġh-e-dil-e-sozāñ pe tū mere
کہ انگارے پہ ہوگا چارہ گر روئی سے کیا حاصل	ki añgāre pe hogā chāragar ruuī se kyā hāsil
شمیم زلف ہو اس کی تو ہو فرحت مرے دل کو	shamīm-e-zulf ho us kī to ho farhat mire dil ko
صبا ہووے گا مشک چیں کی خوشبوئی سے کیا حاصل	sabā hovegā mushk-chīñ kī ḳhushbūī se kyā hāsil
نہ ہووے جب تلک انساں کو دل سے میل یک جانب	na hove jab talak insāñ ko dil se mel-e-yak-jānib
ظفرؔ لوگوں کے دکھلانے کو یکسوئی سے کیا حاصل	'zafar' logoñ ke dikhlāne ko yaksūī se kyā hāsil
خواہ کر انصاف ظالم خواہ کر بیداد تو	ḳhvāh kar insāf zālim ḳhvāh kar bedād tū
پر جو فریادی ہیں ان کی سن تو لے فریاد تو	par jo fariyādī haiñ un kī sun to le fariyād tū
دم بدم بھرتے ہیں ہم تیری ہوا خواہی کا دم	dam-ba-dam bharte haiñ ham terī havā-ḳhvāhī kā dam
کر نہ بد خوؤں کے کہنے سے ہمیں برباد تو	kar na bad-ḳhūoñ ke kahne se hameñ barbād tū
کیا گنہ کیا جرم کیا تقصیر میری کیا خطا	kyā gunah kyā jurm kyā taqsīr merī kyā ḳhatā
بن گیا جو اس طرح حق میں مرے جلاد تو	ban gayā jo is tarah haq meñ mire jallād tū
قید سے تیری کہاں جائیں گے ہم بے بال و پر	qaid se terī kahāñ jā.eñge ham be-bāl-o-par
کیوں قفس میں تنگ کرتا ہے ہمیں صیاد تو	kyuuñ qafas meñ tañg kartā hai hameñ sayyād tū
دل کو دل سے راہ ہے تو جس طرح سے ہم تجھے	dil ko dil se raah hai to jis tarah se ham tujhe
یاد کرتے ہیں کرے یوں ہی ہمیں بھی یاد تو	yaad karte haiñ kare yuuñ hī hameñ bhī yaad tū
دل ترا فولاد ہو تو آپ ہو آئینہ وار	dil tirā faulād ho to aap ho ā.īna-vār
صاف یک باری سنے میری اگر روداد تو	saaf yak-bārī sune merī agar rūdād tū
شاد و خرم ایک عالم کو کیا اس نے ظفرؔ	shaad o ḳhurram ek aalam ko kiyā us ne 'zafar'
پر سبب کیا ہے کہ ہے رنجیدہ و ناشاد تو	par sabab kyā hai ki hai ranjīda o nāshād tū
ہوتے ہوتے چشم سے آج اشک باری رہ گئی	hote hote chashm se aaj ashk-bārī rah ga.ī
آبرو بارے تری ابر بہاری رہ گئی	aabrū baare tirī abr-e-bahārī rah ga.ī
آتے آتے اس طرف ان کی سواری رہ گئی	aate aate is taraf un kī savārī rah ga.ī
دل کی دل میں آرزوئے جاں نثاری رہ گئی	dil kī dil meñ ārzū-e-jāñ-nisārī rah ga.ī
ہم کو خطرہ تھا کہ لوگوں میں تھا چرچا اور کچھ	ham ko ḳhatra thā ki logoñ meñ thā charchā aur kuchh
بات خط آنے سے تیرے پر ہماری رہ گئی	baat ḳhat aane se tere par hamārī rah ga.ī
ٹکڑے ٹکڑے ہو کے اڑ جائے گا سب سنگ مزار	TukḌe TukḌe ho ke uḌ jā.egā sab sañg-e-mazār
دل میں بعد از مرگ کچھ گر بے قراری رہ گئی	dil meñ ba.ad-az-marg kuchh gar be-qarārī rah ga.ī
اتنا ملیے خاک میں جو خاک میں ڈھونڈے کوئی	itnā miliye ḳhaak meñ jo ḳhaak meñ DhūñDe koī
خاکساری خاک کی گر خاکساری رہ گئی	ḳhāksārī ḳhaak kī gar ḳhāksārī rah ga.ī
آؤ گر آنا ہے کیوں گن گن کے رکھتے ہو قدم	aao gar aanā hai kyuuñ gin gin ke rakhte ho qadam
اور کوئی دم کی ہے یاں دم شماری رہ گئی	aur koī dam kī hai yaañ dam-shumārī rah ga.ī
ہو گیا جس دن سے اپنے دل پر اس کو اختیار	ho gayā jis din se apne dil par us ko iḳhtiyār
اختیار اپنا گیا بے اختیاری رہ گئی	iḳhtiyār apnā gayā be-iḳhtiyārī rah ga.ī
جب قدم اس کافر بدکیش کی جانب بڑھے	jab qadam us kāfir-e-bad-kesh kī jānib baḌhe
دور پہنچے سو قدم پرہیزگاری رہ گئی	duur pahuñche sau qadam parhez-gārī rah ga.ī
کھینچتے ہی تیغ ادا کے دم ہوا اپنا ہوا	khīñchte hī teġh adā ke dam huā apnā havā
آہ دل میں آرزوئے زخم کاری رہ گئی	aah dil meñ ārzū-e-zaḳhm-e-kārī rah ga.ī
اور تو غم خوار سارے کر چکے غم خوارگی	aur to ġham-ḳhvār saare kar chuke ġham-ḳhvārgī
اب فقط ہے ایک غم کی غم گساری رہ گئی	ab faqat hai ek ġham kī ġham-gusārī rah ga.ī
شکوہ عیاری کا یاروں سے بجا ہے اے ظفرؔ	shikva ayyārī kā yāroñ se bajā hai ai 'zafar'
اس زمانے میں یہی ہے رسم یاری رہ گئی	is zamāne meñ yahī hai rasm-e-yārī rah ga.ī
شانے کی ہر زباں سے سنے کوئی لاف زلف	shāne kī har zabāñ se sune koī lāf-e-zulf
چیرے ہے سینہ رات کو یہ موشگاف زلف	chīre hai siina raat ko ye mū-shigāf-e-zulf
جس طرح سے کہ کعبہ پہ ہے پوشش سیاہ	jis tarah se ki kaabe pe hai poshish-e-siyāh
اس طرح اس صنم کے ہے رخ پر غلاف زلف	is tarah is sanam ke hai ruḳh par ġhilāf-e-zulf
برہم ہے اس قدر جو مرے دل سے زلف یار	barham hai is qadar jo mire dil se zulf-e-yār
شامت زدہ نے کیا کیا ایسا خلاف زلف	shāmat-zada ne kyā kiyā aisā ḳhilāf-e-zulf
مطلب نہ کفر و دیں سے نہ دیر و حرم سے کام	matlab na kufr o diiñ se na dair o haram se kaam
کرتا ہے دل طواف عذار و طواف زلف	kartā hai dil tavāf-e-izār o tavāf-e-zulf
ناف غزال چیں ہے کہ ہے نافۂ تتار	nāf-e-ġhazāl-e-chīñ hai ki hai nāfa-e-tatār
کیونکر کہوں کہ ہے گرہ زلف ناف زلف	kyūñkar kahūñ ki hai girah-e-zulf nāf-e-zulf
آپس میں آج دست و گریباں ہے روز و شب	aapas meñ aaj dast-o-garebāñ hai roz o shab
اے مہروش زری کا نہیں موئے باف زلف	ai mehr-vash zarī kā nahīñ mū-e-bāf-e-zulf
کہتا ہے کوئی جیم کوئی لام زلف کو	kahtā hai koī jiim koī laam zulf ko
کہتا ہوں میں ظفرؔ کہ مسطح ہے کاف زلف	kahtā huuñ maiñ 'zafar' ki musattah hai kāf-e-zulf
لگتا نہیں ہے دل مرا اجڑے دیار میں	lagtā nahīñ hai dil mirā ujḌe dayār meñ
کس کی بنی ہے عالم ناپائیدار میں	kis kī banī hai ālam-e-nā-pā.edār meñ
ان حسرتوں سے کہہ دو کہیں اور جا بسیں	in hasratoñ se kah do kahīñ aur jā baseñ
اتنی جگہ کہاں ہے دل داغدار میں	itnī jagah kahāñ hai dil-e-dāġh-dār meñ
کانٹوں کو مت نکال چمن سے او باغباں	kāñToñ ko mat nikāl chaman se o bāġhbāñ
یہ بھی گلوں کے ساتھ پلے ہیں بہار میں	ye bhī guloñ ke saath pale haiñ bahār meñ
بلبل کو باغباں سے نہ صیاد سے گلہ	bulbul ko bāġhbāñ se na sayyād se gila
قسمت میں قید لکھی تھی فصل بہار میں	qismat meñ qaid likkhī thī fasl-e-bahār meñ
کتنا ہے بد نصیب ظفرؔ دفن کے لیے	kitnā hai bad-nasīb 'zafar' dafn ke liye
دو گز زمین بھی نہ ملی کوئے یار میں	do gaz zamīn bhī na milī kū-e-yār meñ
جب کبھی دریا میں ہوتے سایہ افگن آپ ہیں	jab kabhī dariyā meñ hote saya-afgan aap haiñ
فلس ماہی کو بتاتے ماہ روشن آپ ہیں	fils-e-māhī ko batāte māh-e-raushan aap haiñ
سیتے ہیں سوزن سے چاک سینہ کیا اے چارہ ساز	siite haiñ sozan se chāk-e-sīna kyā ai chārasāz
خار غم سینے میں اپنے مثل سوزن آپ ہیں	ḳhār-e-ġham siine meñ apne misl-e-sozan aap haiñ
پیار سے کر کے حمائل غیر کی گردن میں ہاتھ	pyaar se kar ke hamā.il ġhair kī gardan meñ haath
مارتے تیغ ستم سے مجھ کو گردن آپ ہیں	mārte teġh-e-sitam se mujh ko gardan aap haiñ
کھینچ کر آنکھوں میں اپنی سرمۂ دنبالہ دار	khīñch kar āñkhoñ meñ apnī surma-e-dumbāla-dār
کرتے پیدا سحر سے نرگس میں سوسن آپ ہیں	karte paidā sehr se nargis meñ sosan aap haiñ
دیکھ کر صحرا میں مجھ کو پہلے گھبرایا تھا قیس	dekh kar sahrā meñ mujh ko pahle ghabrāyā thā qais
پھر جو پہچانا تو بولا حضرت من آپ ہیں	phir jo pahchānā to bolā hazrat-e-man aap haiñ
جی دھڑکتا ہے کہیں تار رگ گل چبھ نہ جائے	jī dhaḌaktā hai kahīñ tār-e-rag-e-gul chubh na jaa.e
سیج پر پھولوں کی کرتے قصد خفتن آپ ہیں	sej par phūloñ kī karte qasd-e-ḳhuftan aap haiñ
کیا مزا ہے تیغ قاتل میں کہ اکثر صید عشق	kyā mazā hai teġh-e-qātil meñ ki aksar said-e-ishq
آن کر اس پر رگڑتے اپنی گردن آپ ہیں	aan kar us par ragaḌte apnī gardan aap haiñ
مجھ سے تم کیا پوچھتے ہو کیسے ہیں ہم کیا کہیں	mujh se tum kyā pūchhte ho kaise haiñ ham kyā kaheñ
جی ہی جانے ہے کہ جیسے مشفق من آپ ہیں	jī hī jaane hai ki jaise mushfiq-e-man aap haiñ
پر غرور و پر تکبر پر جفا و پر ستم	pur-ġhurūr o pur-takabbur pur-jafā o pur-sitam
پر فریب و پر دغا پر مکر و پر فن آپ ہیں	pur-fareb o pur-daġhā pur-makr o pur-fan aap haiñ
ظلم پیشہ ظلم شیوہ ظلم ران و ظلم دوست	zulm-pesha zulm-sheva zulm-rān o zulm-dost
دشمن دل دشمن جاں دشمن تن آپ ہیں	dushman-e-dil dushman-e-jāñ dushman-e-tan aap haiñ
یکہ تاز و نیزہ باز و عربدہ جو تند خو	yakka-tāz o neza-bāz o arbada-jū tund-ḳhū
تیغ زن دشنہ گزار و ناوک افگن آپ ہیں	teġh-zan dashna-guzār o nāvak-afgan aap haiñ
تسمہ کش طراز و غارت گر تاراج ساز	tasma-kash tarāz o ġhārat-gar tārāj-sāz
کافر یغمائی و قزاق رہزن آپ ہیں	kāfir yaġhmā.ī o qazzāq rahzan aap haiñ
فتنہ جو بیداد گر سفاک و اظلم کینہ ور	fitna-jū bedād-gar saffāk o azlam kīna-var
گرم جنگ و گرم قتل و گرم کشتن آپ ہیں	garm-jañg o garm-qatl o garm-kushtan aap haiñ
بد مزاج و بد دماغ و بد شعار و بد سلوک	bad-mizāj o bad-dimāġh va bad-shi.ār o bad-sulūk
بد طریق و بد زباں بد عہد و بد ظن آپ ہیں	bad-tarīq o bad-zabāñ bad-ahd o bad-zan aap haiñ
بے مروت بے وفا نا مہرباں نا آشنا	be-muravvat bevafā nā-mehrbāñ nā-āshnā
میرے قاتل میرے حاسد میرے دشمن آپ ہیں	mere qātil mere hāsid mere dushman aap haiñ
اے ظفرؔ کیا پائے قاتل کے ہے بوسے کی ہوس	ai 'zafar' kyā pā-e-qātil ke hai bose kī havas
یوں جو بسمل ہو کے سرگرم طپیدن آپ ہیں	yuuñ jo bismil ho ke sargarm-e-tapīdan aap haiñ
یا مجھے افسر شاہانہ بنایا ہوتا	yā mujhe afsar-e-shāhāna banāyā hotā
یا مرا تاج گدایانہ بنایا ہوتا	yā mirā taaj gadāyāna banāyā hotā
اپنا دیوانہ بنایا مجھے ہوتا تو نے	apnā dīvāna banāyā mujhe hotā tū ne
کیوں خرد مند بنایا نہ بنایا ہوتا	kyuuñ ḳhirad-mand banāyā na banāyā hotā
خاکساری کے لیے گرچہ بنایا تھا مجھے	ḳhāksārī ke liye garche banāyā thā mujhe
کاش خاک در جانانہ بنایا ہوتا	kaash ḳhāk-e-dar-e-jānāna banāyā hotā
نشۂ عشق کا گر ظرف دیا تھا مجھ کو	nashsha-e-ishq kā gar zarf diyā thā mujh ko
عمر کا تنگ نہ پیمانہ بنایا ہوتا	umr kā tañg na paimāna banāyā hotā
دل صد چاک بنایا تو بلا سے لیکن	dil-e-sad-chāk banāyā to balā se lekin
زلف مشکیں کا ترے شانہ بنایا ہوتا	zulf-e-mushkīñ kā tire shāna banāyā hotā
صوفیوں کے جو نہ تھا لائق صحبت تو مجھے	sūfiyoñ ke jo na thā lā.eq-e-sohbat to mujhe
قابل جلسۂ رندانہ بنایا ہوتا	qābil-e-jalsa-e-rindāna banāyā hotā
تھا جلانا ہی اگر دورئ ساقی سے مجھے	thā jalānā hī agar dūri-e-sāqī se mujhe
تو چراغ در مے خانہ بنایا ہوتا	to charāġh-e-dar-e-mai-ḳhāna banāyā hotā
شعلۂ حسن چمن میں نہ دکھایا اس نے	shola-e-husn chaman meñ na dikhāyā us ne
ورنہ بلبل کو بھی پروانہ بنایا ہوتا	varna bulbul ko bhī parvāna banāyā hotā
روز معمورۂ دنیا میں خرابی ہے ظفرؔ	roz māmūra-e-duniyā meñ ḳharābī hai 'zafar'
ایسی بستی کو تو ویرانہ بنایا ہوتا	aisī bastī ko to vīrāna banāyā hotā
گئی یک بہ یک جو ہوا پلٹ نہیں دل کو میرے قرار ہے	ga.ī yak-ba-yak jo havā palaT nahīñ dil ko mere qarār hai
کروں اس ستم کو میں کیا بیاں مرا غم سے سینہ فگار ہے	karūñ us sitam ko maiñ kyā bayāñ mirā ġham se siina figār hai
یہ رعایۂ ہند تبہ ہوئی کہوں کیا جو ان پہ جفا ہوئی	ye re.āyā-e-hind tabah huī kahūñ kyā jo in pe jafā huī
جسے دیکھا حاکم وقت نے کہا یہ بھی قابل دار ہے	jise dekhā hākim-e-vaqt ne kahā ye bhī qābil-e-dār hai
یہ کسی نے ظلم بھی ہے سنا کہ دی پھانسی لوگوں کو بے گناہ	ye kisī ne zulm bhī hai sunā ki dī phāñsī logoñ ko be-gunāh
وہی کلمہ گویوں کی سمت سے ابھی دل میں ان کے بخار ہے	vahī kalma-goyoñ kī samt se abhī dil meñ un ke buḳhār hai
نہ تھا شہر دہلی یہ تھا چمن کہو کس طرح کا تھا یاں امن	na thā shahr-e-dehlī ye thā chaman kaho kis tarah kā thā yaañ aman
جو خطاب تھا وہ مٹا دیا فقط اب تو اجڑا دیار ہے	jo ḳhitāb thā vo miTā diyā faqat ab to ujḌā dayār hai
یہی تنگ حال جو سب کا ہے یہ کرشمہ قدرت رب کا ہے	yahī tañg haal jo sab kā hai ye karishma qudrat-e-rab kā hai
جو بہار تھی سو خزاں ہوئی جو خزاں تھی اب وہ بہار ہے	jo bahār thī so ḳhizāñ huī jo ḳhizāñ thī ab vo bahār hai
شب و روز پھول میں جو تلے کہو خار غم کو وہ کیا سہے	shab-o-roz phuul meñ jo tule kaho ḳhār-e-ġham ko vo kyā sahe
ملے طوق قید میں جب انہیں کہا گل کے بدلے یہ ہار ہے	mile tauq qaid meñ jab unheñ kahā gul ke badle ye haar hai
سبھی جادہ ماتم سخت ہے کہو کیسی گردش بخت ہے	sabhī jaada mātam-e-saḳht hai kaho kaisī gardish-e-baḳht hai
نہ وہ تاج ہے نہ وہ تخت ہے نہ وہ شاہ ہے نہ دیار ہے	na vo taaj hai na vo taḳht hai na vo shaah hai na dayār hai
جو سلوک کرتے تھے اور سے وہی اب ہیں کتنے ذلیل سے	jo sulūk karte the aur se vahī ab haiñ kitne zalīl se
وہ ہیں تنگ چرخ کے جور سے رہا تن پہ ان کے نہ تار ہے	vo haiñ tañg charḳh ke jaur se rahā tan pe un ke na taar hai
نہ وبال تن پہ ہے سر مرا نہیں جان جانے کا ڈر ذرا	na vabāl tan pe hai sar mirā nahīñ jaan jaane kā Dar zarā
کٹے غم ہی، نکلے جو دم مرا مجھے اپنی زندگی بار ہے	kaTe ġham hii, nikle jo dam mirā mujhe apnī zindagī baar hai
کیا ہے غم ظفرؔ تجھے حشر کا جو خدا نے چاہا تو برملا	kyā hai ġham 'zafar' tujhe hashr kā jo ḳhudā ne chāhā to barmalā
ہمیں ہے وسیلہ رسول کا وہ ہمارا حامیٔ کار ہے	hameñ hai vasīla rasūl kā vo hamārā hāmī-e-kār hai
شمشیر برہنہ مانگ غضب بالوں کی مہک پھر ویسی ہی	shamshīr-e-barhana maañg ġhazab bāloñ kī mahak phir vaisī hī
جوڑے کی گندھاوٹ قہر خدا بالوں کی مہک پھر ویسی ہی	juuḌe kī guñdhāvaT qahr-e-ḳhudā bāloñ kī mahak phir vaisī hī
آنکھیں ہیں کٹورا سی وہ ستم گردن ہے صراحی دار غضب	āñkheñ haiñ kaTorā sī vo sitam gardan hai surāhī-dār ġhazab
اور اسی میں شراب سرخی پاں رکھتی ہے جھلک پھر ویسی ہی	aur usī meñ sharāb-e-surḳhi-e-pāñ rakhtī hai jhalak phir vaisī hī
ہر بات میں اس کی گرمی ہے ہر ناز میں اس کے شوخی ہے	har baat meñ us kī garmī hai har naaz meñ us ke shoḳhī hai
قامت ہے قیامت چال پری چلنے میں پھڑک پھر ویسی ہی	qāmat hai qayāmat chaal parī chalne meñ phaḌak phir vaisī hī
گر رنگ بھبوکا آتش ہے اور بینی شعلۂ سرکش ہے	gar rañg bhabūkā ātish hai aur biinī shola-e-sarkash hai
تو بجلی سی کوندے ہے پری عارض کی چمک پھر ویسی ہی	to bijlī sī kauñde hai parī aariz kī chamak phir vaisī hī
نوخیز کچیں دو غنچہ ہیں ہے نرم شکم اک خرمن گل	nau-ḳhez kucheñ do ġhuncha haiñ hai narm shikam ik ḳhirman-e-gul
باریک کمر جو شاخ گل رکھتی ہے لچک پھر ویسی ہی	bārīk kamar jo shāḳh-e-gul rakhtī hai lachak phir vaisī hī
ہے ناف کوئی گرداب بلا اور گول سریں رانیں ہیں صفا	hai naaf koī girdāb-e-balā aur gol surīñ rāneñ haiñ safā
ہے ساق بلوریں شمع ضیا پاؤں کی کفک پھر ویسی ہی	hai saaq bilorīñ sham-e-ziyā paañv kī kafak phir vaisī hī
محرم ہے حباب آب رواں سورج کی کرن ہے اس پہ لپٹ	mahram hai habāb-e-āb-e-ravāñ sūraj kī kiran hai us pe lipaT
جالی کی کرتی ہے وہ بلا گوٹے کی دھنک پھر ویسی ہی	jaalī kī kurtī hai vo balā goTe kī dhanak phir vaisī hī
وہ گائے تو آفت لائے ہے ہر تال میں لیوے جان نکال	vo gaa.e to aafat laa.e hai har taal meñ leve jaan nikāl
ناچ اس کا اٹھائے سو فتنے گھنگرو کی جھنک پھر ویسی ہی	naach us kā uThā.e sau fitne ghuñgrū kī jhanak phir vaisī hī
ہر بات پہ ہم سے وہ جو ظفرؔ کرتا ہے لگاوٹ مدت سے	har baat pe ham se vo jo 'zafar' kartā hai lagāvaT muddat se
اور اس کی چاہت رکھتے ہیں ہم آج تلک پھر ویسی ہی	aur us kī chāhat rakhte haiñ ham aaj talak phir vaisī hī
زلف جو رخ پر ترے اے مہر طلعت کھل گئی	zulf jo ruḳh par tire ai mehr-e-tal.at khul ga.ī
ہم کو اپنی تیرہ روزی کی حقیقت کھل گئی	ham ko apnī tīra-rozī kī haqīqat khul ga.ī
کیا تماشا ہے رگ لیلیٰ میں ڈوبا نیشتر	kyā tamāshā hai rag-e-lailā meñ Duubā neshtar
فصد مجنوں باعث جوش محبت کھل گئی	fasd-e-majnūñ bā.is-e-josh-e-mohabbat khul ga.ī
دل کا سودا اک نگہ پر ہے تری ٹھہرا ہوا	dil kā saudā ik nigah par hai tirī Thahrā huā
نرخ تو کیا پوچھتا ہے اب تو قیمت کھل گئی	narḳh tū kyā pūchhtā hai ab to qīmat khul ga.ī
آئینے کو ناز تھا کیا اپنے روئے صاف پر	ā.īne ko naaz thā kyā apne rū-e-sāf par
آنکھ ہی پر دیکھتے ہی تیری صورت کھل گئی	aañkh hī par dekhte hī terī sūrat khul ga.ī
تھی اسیران قفس کو آرزو پرواز کی	thī asīrān-e-qafas ko aarzū parvāz kī
کھل گئی کھڑکی قفس کی کیا کہ قسمت کھل گئی	khul ga.ī khiḌkī qafas kī kyā ki qismat khul ga.ī
تیرے عارض پر ہوا آخر غبار خط نمود	tere aariz par huā āḳhir ġhubār-e-ḳhat numūd
کھل گئی آئینہ رو دل کی کدورت کھل گئی	khul ga.ī ā.īna-rū dil kī kudūrat khul ga.ī
بے تکلف آئے تم کھولے ہوئے بند قبا	be-takalluf aa.e tum khole hue band-e-qabā
اب گرہ دل کی ہمارے فی الحقیقت کھل گئی	ab girah dil kī hamāre fil-haqīqat khul ga.ī
باندھی زاہد نے توکل پر کمر سو بار چست	bāñdhī zāhid ne tavakkul par kamar sau baar chust
لیکن آخر باعث سستی ہمت کھل گئی	lekin āḳhir bā.is-e-sussti-e-himmat khul ga.ī
کھلتے کھلتے رک گئے وہ ان کو تو نے اے ظفرؔ	khulte khulte ruk ga.e vo un ko tū ne ai 'zafar'
سچ کہو کس آنکھ سے دیکھا کہ چاہت کھل گئی	sach kaho kis aañkh se dekhā ki chāhat khul ga.ī
یہ قصہ وہ نہیں تم جس کو قصہ خواں سے سنو	ye qissa vo nahīñ tum jis ko qissa-ḳhvāñ se suno
مرے فسانۂ غم کو مری زباں سے سنو	mire fasāna-e-ġham ko mirī zabāñ se suno
سناؤ درد دل اپنا تو دم بہ دم فریاد	sunāo dard-e-dil apnā to dam-ba-dam fariyād
مثال نے مری ہر ایک استخواں سے سنو	misāl-e-nai mirī har ek ustuḳhvāñ se suno
کرو ہزار ستم لے کے ذکر کیا یک یار	karo hazār sitam le ke zikr kyā yak yaar
شکایت اپنی تم اس اپنے نیم جاں سے سنو	shikāyat apnī tum is apne nīm-jāñ se suno
خدا کے واسطے اے ہمدمو نہ بولو تم	ḳhudā ke vāste ai hamdamo na bolo tum
پیام لایا ہے کیا نامہ بر وہاں سے سنو	payām laayā hai kyā nāma-bar vahāñ se suno
تمہارے عشق نے رسوا کیا جہاں میں ہمیں	tumhāre ishq ne rusvā kiyā jahāñ meñ hameñ
ہمارا ذکر نہ تم کیونکہ اک جہاں سے سنو	hamārā zikr na tum kyūñki ik jahāñ se suno
سنو تم اپنی جو تیغ نگاہ کے اوصاف	suno tum apnī jo teġh-e-nigāh ke ausāf
جو تم کو سننا ہو اس شوخ دلستاں سے سنو	jo tum ko sunñā ho us shoḳh-e-dil-sitāñ se suno
ظفرؔ وہ بوسہ تو کیا دے گا پر کوئی دشنام	'zafar' vo bosa to kyā degā par koī dushnām
جو تم کو سننا ہو اس شوخ دلستاں سے سنو	jo tum ko sunñā ho us shoḳh-e-dil-sitāñ se suno
ٹکڑے نہیں ہیں آنسوؤں میں دل کے چار پانچ	TukḌe nahīñ haiñ āñsuoñ meñ dil ke chaar pāñch
سرخاب بیٹھے پانی میں ہیں مل کے چار پانچ	surḳhāb baiThe paanī meñ haiñ mil ke chaar pāñch
منہ کھولے ہیں یہ زخم جو بسمل کے چار پانچ	muñh khole haiñ ye zaḳhm jo bismil ke chaar pāñch
پھر لیں گے بوسے خنجر قاتل کے چار پانچ	phir leñge bose ḳhanjar-e-qātil ke chaar pāñch
کہنے ہیں مطلب ان سے ہمیں دل کے چار پانچ	kahne haiñ matlab un se hameñ dil ke chaar pāñch
کیا کہیے ایک منہ ہیں وہاں مل کے چار پانچ	kyā kahiye ek muñh haiñ vahāñ mil ke chaar pāñch
دریا میں گر پڑا جو مرا اشک ایک گرم	dariyā meñ gir paḌā jo mirā ashk ek garm
بت خانے لب پہ ہو گئے ساحل کے چار پانچ	but-ḳhāne lab pe ho ga.e sāhil ke chaar pāñch
دو چار لاشے اب بھی پڑے تیرے در پہ ہیں	do-chār lāshe ab bhī paḌe tere dar pe haiñ
اور آگے دب چکے ہیں تلے گل کے چار پانچ	aur aage dab chuke haiñ tale gil ke chaar pāñch
راہیں ہیں دو مجاز و حقیقت ہے جن کا نام	rāheñ haiñ do majāz o haqīqat hai jin kā naam
رستے نہیں ہیں عشق کی منزل کے چار پانچ	raste nahīñ haiñ ishq kī manzil ke chaar pāñch
رنج و تعب مصیبت و غم یاس و درد و داغ	ranj o taab musībat o ġham yaas o dard o daaġh
آہ و فغاں رفیق ہیں یہ دل کے چار پانچ	aah o fuġhāñ rafīq haiñ ye dil ke chaar pāñch
دو تین جھٹکے دوں جوں ہی وحشت کے زور میں	do tiin jhaTke duuñ juuñ hī vahshat ke zor meñ
زنداں میں ٹکڑے ہوویں سلاسل کے چار پانچ	zindāñ meñ TukḌe hoveñ salāsil ke chaar pāñch
فرہاد و قیس و وامق و عذرا تھے چار دوست	farhād o qais o vāmiq o azrā the chaar dost
اب ہم بھی آ ملے تو ہوئے مل کے چار پانچ	ab ham bhī aa mile to hue mil ke chaar pāñch
ناز و ادا و غمزہ نگہ پنجۂ مژہ	naaz o adā o ġhamza nigah panja-e-mizha
ماریں ہیں ایک دل کو یہ پل پل کے چار پانچ	māreñ haiñ ek dil ko ye pil pil ke chaar pāñch
ایما ہے یہ کہ دیویں گے نو دن کے بعد دل	iimā hai ye ki deveñge nau din ke baad dil
لکھ بھیجے خط میں شعر جو بیدل کے چار پانچ	likh bheje ḳhat meñ sher jo be-dil ke chaar pāñch
ہیرے کے نورتن نہیں تیرے ہوئے ہیں جما	hiire ke nau-ratan nahīñ tere hue haiñ jamā
یہ چاندنی کے پھول مگر کھل کے چار پانچ	ye chāñdnī ke phuul magar khil ke chaar pāñch
مینائے نہہ فلک ہے کہاں بادۂ نشاط	mīnā-e-nuh-falak hai kahāñ bāda-e-nashāt
شیشے ہیں یہ تو زہر ہلاہل کے چار پانچ	shīshe haiñ ye to zahr-e-halāhal ke chaar pāñch
ناخن کریں ہیں زخموں کو دو دو ملا کے ایک	nāḳhun kareñ haiñ zaḳhmoñ ko do do milā ke ek
تھے آٹھ دس سو ہو گئے اب چھل کے چار پانچ	the aaTh das so ho ga.e ab chhil ke chaar pāñch
گر انجم فلک سے بھی تعداد کیجئے	gar anjum-e-falak se bhī tādād kījiye
نکلیں زیادہ داغ مرے دل کے چار پانچ	nikleñ ziyāda daaġh mire dil ke chaar pāñch
ماریں جو سر پہ سل کو اٹھا کر قلق سے ہم	māreñ jo sar pe sil ko uThā kar qalaq se ham
دس پانچ ٹکڑے سر کے ہوں اور سل کے چار پانچ	das pāñch TukḌe sar ke hoñ aur sil ke chaar pāñch
مان اے ظفرؔ تو پنج تن و چار یار کو	maan ai 'zafar' tū panj-tan o chār-yār ko
ہیں صدر دین کی یہی محفل کے چار پانچ	haiñ sadar-e-dīn kī yahī mahfil ke chaar pāñch
نہ اس کا بھید یاری سے نہ عیاری سے ہاتھ آیا	na us kā bhed yaarī se na ayyārī se haath aayā
خدا آگاہ ہے دل کی خبرداری سے ہاتھ آیا	ḳhudā āgāh hai dil kī ḳhabardārī se haath aayā
نہ ہوں جن کے ٹھکانے ہوش وہ منزل کو کیا پہنچے	na hoñ jin ke Thikāne hosh vo manzil ko kyā pahuñche
کہ رستہ ہاتھ آیا جس کی ہشیاری سے ہاتھ آیا	ki rasta haath aayā jis kī hushyārī se haath aayā
ہوا حق میں ہمارے کیوں ستم گر آسماں اتنا	huā haq meñ hamāre kyuuñ sitamgar āsmāñ itnā
کوئی پوچھے کہ ظالم کیا ستم گاری سے ہاتھ آیا	koī pūchhe ki zālim kyā sitamgārī se haath aayā
اگرچہ مال دنیا ہاتھ بھی آیا حریصوں کے	agarche māl-e-duniyā haath bhī aayā harīsoñ ke
تو دیکھا ہم نے کس کس ذلت و خواری سے ہاتھ آیا	to dekhā ham ne kis kis zillat-o-ḳhvārī se haath aayā
نہ کر ظالم دل آزاری جو یہ دل منظور ہے لینا	na kar zālim dil-āzārī jo ye dil manzūr hai lenā
کسی کا دل جو ہاتھ آیا تو دل داری سے ہاتھ آیا	kisī kā dil jo haath aayā to dildārī se haath aayā
اگرچہ خاکساری کیمیا کا سہل نسخہ ہے	agarche ḳhāksārī kīmiyā kā sahl nusḳha hai
ولیکن ہاتھ آیا جس کے دشواری سے ہاتھ آیا	va-lekin haath aayā jis ke dushvārī se haath aayā
ہوئی ہرگز نہ تیرے چشم کے بیمار کو صحت	huī hargiz na tere chashm ke bīmār ko sehhat
نہ جب تک زہر تیرے خط زنگاری سے ہاتھ آیا	na jab tak zahr tere ḳhatt-e-zañgārī se haath aayā
کوئی یہ وحشیٔ رم دیدہ تیرے ہاتھ آیا تھا	koī ye vahshi-e-ram-dīda tere haath aayā thā
پر اے صیادوش دل کی گرفتاری سے ہاتھ آیا	par ai sayyād-vash dil kī giraftārī se haath aayā
ظفرؔ جو دو جہاں میں گوہر مقصود تھا اپنا	'zafar' jo do jahāñ meñ gauhar-e-maqsūd thā apnā
جناب فخر دیں کی وہ مددگاری سے ہاتھ آیا	janāb-e-faḳhr-e-dīñ kī vo madad-gārī se haath aayā
وہ سو سو اٹھکھٹوں سے گھر سے باہر دو قدم نکلے	vo sau sau aTkhaToñ se ghar se bāhar do qadam nikle
بلا سے اس کی گر اس میں کسی مضطر کا دم نکلے	balā se us kī gar us meñ kisī muztar kā dam nikle
کہاں آنسو کے قطرے خون دل سے ہیں بہم نکلے	kahāñ aañsū ke qatre ḳhūn-e-dil se haiñ baham nikle
یہ دل میں جمع تھے مدت سے کچھ پیکان غم نکلے	ye dil meñ jam.a the muddat se kuchh paikān-e-ġham nikle
مرے مضمون سوز دل سے خط سب جل گیا میرا	mire mazmūn-e-soz-e-dil se ḳhat sab jal gayā merā
قلم سے حرف جو نکلے شرر ہی یک قلم نکلے	qalam se harf jo nikle sharar hī yak-qalam nikle
نکال اے چارہ گر تو شوق سے لیکن سر پیکاں	nikāl ai chāragar tū shauq se lekin sar-e-paikāñ
ادھر نکلے جگر سے تیر ادھر قالب سے دم نکلے	udhar nikle jigar se tiir udhar qālib se dam nikle
تصور سے لب لعلیں کے تیرے ہم اگر رو دیں	tasavvur se lab-e-la.alīñ ke tere ham agar ro deñ
تو جو لخت جگر آنکھوں سے نکلے اک رقم نکلے	to jo laḳht-e-jigar āñkhoñ se nikle ik raqam nikle
نہیں ڈرتے اگر ہوں لاکھ زنداں یار زنداں سے	nahīñ Darte agar hoñ laakh zindāñ yaar zindāñ se
جنون اب تو مثال نالۂ زنجیر ہم نکلے	junūn ab to misāl-e-nāla-e-zanjīr ham nikle
جگر پر داغ لب پر دود دل اور اشک دامن میں	jigar par daaġh lab par dūd-e-dil aur ashk dāman meñ
تری محفل سے ہم مانند شمع صبح دم نکلے	tirī mahfil se ham mānind-e-sham.a sub.h-dam nikle
اگر ہوتا زمانہ گیسوئے شب رنگ کا تیرے	agar hotā zamāna gesū-e-shab-rañg kā tere
مری شب دیز سودا کا زیادہ تر قدم نکلے	mirī shab-dīz saudā kā ziyāda-tar qadam nikle
کجی جن کی طبیعت میں ہے کب ہوتی وہ سیدھی ہے	kajī jin kī tabī.at meñ hai kab hotī vo sīdhī hai
کہو شاخ گل تصویر سے کس طرح خم نکلے	kaho shāḳh-e-gul-e-tasvīr se kis tarah ḳham nikle
شمار اک شب کیا ہم نے جو اپنے دل کے داغوں سے	shumār ik shab kiyā ham ne jo apne dil ke dāġhoñ se
تو انجم چرخ ہشتم کے بہت سے ان سے کم نکلے	to anjum charḳh-e-hashtum ke bahut se un se kam nikle
خدا کے واسطے زاہد اٹھا پردہ نہ کعبہ کا	ḳhudā ke vāste zāhid uThā parda na kaabe kā
کہیں ایسا نہ ہو یاں بھی وہی کافر صنم نکلے	kahīñ aisā na ho yaañ bhī vahī kāfir-sanam nikle
تمنا ہے یہ دل میں جب تلک ہے دم میں دم اپنے	tamannā hai ye dil meñ jab talak hai dam meñ dam apne
ظفرؔ منہ سے ہمارے نام اس کا دم بہ دم نکلے	'zafar' muñh se hamāre naam us kā dam-ba-dam nikle
سب رنگ میں اس گل کی مرے شان ہے موجود	sab rañg meñ us gul kī mire shaan hai maujūd
غافل تو ذرا دیکھ وہ ہر آن ہے موجود	ġhāfil tū zarā dekh vo har aan hai maujūd
ہر تار کا دامن کے مرے کر کے تبرک	har taar kā dāman ke mire kar ke tabarruk
سربستہ ہر اک خار بیابان ہے موجود	sar-basta har ik ḳhār-e-bayābān hai maujūd
عریانی تن ہے یہ بہ از خلعت شاہی	uryāni-e-tan hai ye ba-az-ḳhil.at-e-shāhī
ہم کو یہ ترے عشق میں سامان ہے موجود	ham ko ye tire ishq meñ sāmān hai maujūd
کس طرح لگاوے کوئی داماں کو ترے ہاتھ	kis tarah lagāve koī dāmāñ ko tire haath
ہونے کو تو اب دست و گریبان ہے موجود	hone ko tū ab dast-o-garebān hai maujūd
لیتا ہی رہا رات ترے رخ کی بلائیں	letā hī rahā raat tire ruḳh kī balā.eñ
تو پوچھ لے یہ زلف پریشان ہے موجود	tū pūchh le ye zulf-e-pareshān hai maujūd
تم چشم حقیقت سے اگر آپ کو دیکھو	tum chashm-e-haqīqat se agar aap ko dekho
آئینۂ حق میں دل انسان ہے موجود	ā.īna-e-haq meñ dil-e-insān hai maujūd
کہتا ہے ظفرؔ ہیں یہ سخن آگے سبھوں کے	kahtā hai 'zafar' haiñ ye suḳhan aage sabhoñ ke
جو کوئی یہاں صاحب عرفان ہے موجود	jo koī yahāñ sāhib-e-irfān hai maujūd
کافر تجھے اللہ نے صورت تو پری دی	kāfir tujhe allāh ne sūrat to parī dī
پر حیف ترے دل میں محبت نہ ذری دی	par haif tire dil meñ mohabbat na zarī dī
دی تو نے مجھے سلطنت بحر و بر اے عشق	dī tū ne mujhe saltanat-e-bahr-o-bar ai ishq
ہونٹوں کو جو خشکی مری آنکھوں کو تری دی	hoñToñ ko jo ḳhushkī mirī āñkhoñ ko tarī dī
خال لب شیریں کا دیا بوسہ کب اس نے	ḳhāl-e-lab-e-shīrīñ kā diyā bosa kab us ne
اک چاٹ لگانے کو مرے نیشکری دی	ik chaaT lagāne ko mire nīshkarī dī
کافر ترے سوائے سر زلف نے مجھ کو	kāfir tire saudā-e-sar-e-zulf ne mujh ko
کیا کیا نہ پریشانی و آشفتہ سری دی	kyā kyā na pareshānī o āshufta-sarī dī
محنت سے ہے عظمت کہ زمانے میں نگیں کو	mehnat se hai azmat ki zamāne meñ nagīñ ko
بے کاوش سینہ نہ کبھی ناموری دی	be-kāvish-e-sīna na kabhī nāmvarī dī
صیاد نے دی رخصت پرواز پر افسوس	sayyād ne dī ruḳhsat-e-parvāz par afsos
تو نے نہ اجازت مجھے بے بال و پری دی	tū ne na ijāzat mujhe be-bāl-o-parī dī
کہتا ترا کچھ سوختہ جاں لیک اجل نے	kahtā tirā kuchh soḳhta-jāñ lek ajal ne
فرصت نہ اسے مثل چراغ سحری دی	fursat na use misl-e-charāġh-e-saharī dī
قسام ازل نے نہ رکھا ہم کو بھی محروم	qassam-e-azal ne na rakhā ham ko bhī mahrūm
گرچہ نہ دیا کوئی ہنر بے ہنری دی	garche na diyā koī hunar be-hunarī dī
اس چشم میں ہے سرمے کا دنبالہ پر آشوب	us chashm meñ hai surme kā dumbāla pur-āshob
کیوں ہاتھ میں بدمست کے بندوق بھری دی	kyuuñ haath meñ badmast ke bandūq bharī dī
دل دے کے کیا ہم نے تری زلف کا سودا	dil de ke kiyā ham ne tirī zulf kā saudā
اک آپ بلا اپنے لیے مول خریدی	ik aap balā apne liye mol ḳharīdī
ساقی نے دیا کیا مجھے اک ساغر سرشار	saaqī ne diyā kyā mujhe ik sāġhar-e-sarshār
گویا کہ دو عالم سے ظفرؔ بے خبری دی	goyā ki do aalam se 'zafar' be-ḳhabarī dī
گالیاں تنخواہ ٹھہری ہے اگر بٹ جائے گی	gāliyāñ tanḳhvāh Thahrī hai agar baT jā.egī
عاشقوں کے گھر مٹھائی لب شکر بٹ جائے گی	āshiqoñ ke ghar miThā.ī lab shakar baT jā.egī
روبرو گر ہوگا یوسف اور تو آ جائے گا	rū-ba-rū gar hogā yūsuf aur tū aa jā.egā
اس کی جانب سے زلیخا کی نظر بٹ جائے گی	us kī jānib se zuleḳhā kī nazar baT jā.egī
رہزنوں میں ناز و غمزہ کی یہ جنس دین و دل	rahzanoñ meñ nāz-o-ġhamza kī ye jins-e-dīn-o-dil
جوں متاع بردہ آخر ہم دگر بٹ جائے گی	juuñ matā-e-burda āḳhir ham-digar baT jā.egī
ہوگا کیا گر بول اٹھے غیر باتوں میں مری	hogā kyā gar bol uTThe ġhair bātoñ meñ mirī
پھر طبیعت میری اے بیداد گر بٹ جائے گی	phir tabī.at merī ai bedād gar baT jā.egī
دولت دنیا نہیں جانے کی ہرگز تیرے ساتھ	daulat-e-duniyā nahīñ jaane kī hargiz tere saath
بعد تیرے سب یہیں اے بے خبر بٹ جائے گی	baad tere sab yahīñ ai be-ḳhabar baT jā.egī
کر لے اے دل جان کو بھی رنج و غم میں تو شریک	kar le ai dil jaan ko bhī ranj-o-ġham meñ tū sharīk
یہ جو محنت تجھ پہ ہے کچھ کچھ مگر بٹ جائے گی	ye jo mehnat tujh pe hai kuchh kuchh magar baT jā.egī
مونگ چھاتی پہ جو دلتے ہیں کسی کی دیکھنا	muuñg chhātī pe jo dalte haiñ kisī kī dekhnā
جوتیوں میں دال ان کی اے ظفرؔ بٹ جائے گی	jūtiyoñ meñ daal un kī ai 'zafar' baT jā.egī
کیا کہوں دل مائل زلف دوتا کیونکر ہوا	kyā kahūñ dil mā.il-e-zulf-e-dotā kyūñkar huā
یہ بھلا چنگا گرفتار بلا کیونکر ہوا	ye bhalā chañgā giraftār-e-balā kyūñkar huā
جن کو محراب عبادت ہو خم ابروئے یار	jin ko mehrāb-e-ibādat ho ḳham-e-abrū-e-yār
ان کا کعبے میں کہو سجدہ ادا کیونکر ہوا	un kā kaabe meñ kaho sajda adā kyūñkar huā
دیدۂ حیراں ہمارا تھا تمہارے زیر پا	dīda-e-hairāñ hamārā thā tumhāre zer-e-pā
ہم کو حیرت ہے کہ پیدا نقش پا کیونکر ہوا	ham ko hairat hai ki paidā naqsh-e-pā kyūñkar huā
نامہ بر خط دے کے اس نو خط کو تو نے کیا کہا	nāma-bar ḳhat de ke us nau-ḳhat ko tū ne kyā kahā
کیا خطا تجھ سے ہوئی اور وہ خفا کیونکر ہوا	kyā ḳhatā tujh se huī aur vo ḳhafā kyūñkar huā
خاکساری کیا عجب کھووے اگر دل کا غبار	ḳhāksārī kyā ajab khove agar dil kā ġhubār
خاک سے دیکھو کہ آئینہ صفا کیونکر ہوا	ḳhaak se dekho ki ā.īna safā kyūñkar huā
جن کو یکتائی کا دعویٰ تھا وہ مثل آئینہ	jin ko yaktā.ī kā da.avā thā vo misl-e-ā.īna
ان کو حیرت ہے کہ پیدا دوسرا کیونکر ہوا	un ko hairat hai ki paidā dūsrā kyūñkar huā
تیرے دانتوں کے تصور سے نہ تھا گر آب دار	tere dāñtoñ ke tasavvur se na thā gar āb-dār
جو بہا آنسو وہ در بے بہا کیونکر ہوا	jo bahā aañsū vo durr-e-be-bahā kyūñkar huā
جو نہ ہونا تھا ہوا ہم پر تمہارے عشق میں	jo na honā thā huā ham par tumhāre ishq meñ
تم نے اتنا بھی نہ پوچھا کیا ہوا کیونکر ہوا	tum ne itnā bhī na pūchhā kyā huā kyūñkar huā
وہ تو ہے نا آشنا مشہور عالم میں ظفرؔ	vo to hai nā-āshnā mash.hūr aalam meñ 'zafar'
پر خدا جانے وہ تجھ سے آشنا کیونکر ہوا	par ḳhudā jaane vo tujh se āshnā kyūñkar huā
دیکھو انساں خاک کا پتلا بنا کیا چیز ہے	dekho insāñ ḳhaak kā putlā banā kyā chiiz hai
بولتا ہے اس میں کیا وہ بولتا کیا چیز ہے	boltā hai is meñ kyā vo boltā kyā chiiz hai
روبرو اس زلف کے دام بلا کیا چیز ہے	rū-ba-rū us zulf ke dām-e-balā kyā chiiz hai
اس نگہ کے سامنے تیر قضا کیا چیز ہے	us nigah ke sāmne tīr-e-qazā kyā chiiz hai
یوں تو ہیں سارے بتاں غارتگر ایمان و دیں	yuuñ to haiñ saare butāñ ġhārat-gar-e-īmān-o-dīñ
ایک وہ کافر صنم نام خدا کیا چیز ہے	ek vo kāfir sanam nām-e-ḳhudā kyā chiiz hai
جس نے دل میرا دیا دام محبت میں پھنسا	jis ne dil merā diyā dām-e-mohabbat meñ phañsā
وہ نہیں معلوم مج کو ناصحا کیا چیز ہے	vo nahīñ mālūm muj ko nāsehā kyā chiiz hai
ہووے اک قطرہ جو زہراب محبت کا نصیب	hove ik qatra jo zahrāb-e-mohabbat kā nasīb
خضر پھر تو چشمۂ آب بقا کیا چیز ہے	ḳhizr phir to chashma-e-āb-e-baqā kyā chiiz hai
مرگ ہی صحت ہے اس کی مرگ ہی اس کا علاج	marg hī sehat hai us kī marg hī us kā ilaaj
عشق کا بیمار کیا جانے دوا کیا چیز ہے	ishq kā bīmār kyā jaane davā kyā chiiz hai
دل مرا بیٹھا ہے لے کر پھر مجھی سے وہ نگار	dil mirā baiThā hai le kar phir mujhī se vo nigār
پوچھتا ہے ہاتھ میں میرے بتا کیا چیز ہے	pūchhtā hai haath meñ mere batā kyā chiiz hai
خاک سے پیدا ہوئے ہیں دیکھ رنگا رنگ گل	ḳhaak se paidā hue haiñ dekh rañgā-rañg gul
ہے تو یہ ناچیز لیکن اس میں کیا کیا چیز ہے	hai to ye nāchīz lekin is meñ kyā kyā chiiz hai
جس کی تجھ کو جستجو ہے وہ تجھی میں ہے ظفرؔ	jis kī tujh ko justujū hai vo tujhī meñ hai 'zafar'
ڈھونڈتا پھر پھر کے تو پھر جا بجا کیا چیز ہے	DhūñDtā phir phir ke to phir jā-ba-jā kyā chiiz hai
اتنا نہ اپنے جامے سے باہر نکل کے چل	itnā na apne jaame se bāhar nikal ke chal
دنیا ہے چل چلاؤ کا رستہ سنبھل کے چل	duniyā hai chal-chalāv kā rasta sambhal ke chal
کم ظرف پر غرور ذرا اپنا ظرف دیکھ	kam-zarf pur-ġhurūr zarā apnā zarf dekh
مانند جوش غم نہ زیادہ ابل کے چل	mānind josh-e-ġham na ziyāda ubal ke chal
فرصت ہے اک صدا کی یہاں سوز دل کے ساتھ	fursat hai ik sadā kī yahāñ soz-e-dil ke saath
اس پر سپند وار نہ اتنا اچھل کے چل	us par sapand-vār na itnā uchhal ke chal
یہ غول وش ہیں ان کو سمجھ تو نہ رہ نما	ye ġhol-vash haiñ in ko samajh tū na rahnumā
سائے سے بچ کے اہل فریب و دغل کے چل	saa.e se bach ke ahl-e-fareb-o-daġhal ke chal
اوروں کے بل پہ بل نہ کر اتنا نہ چل نکل	auroñ ke bal pe bal na kar itnā na chal nikal
بل ہے تو بل کے بل پہ تو کچھ اپنے بل کے چل	bal hai to bal ke bal pe tū kuchh apne bal ke chal
انساں کو کل کا پتلا بنایا ہے اس نے آپ	insāñ ko kal kā putlā banāyā hai us ne aap
اور آپ ہی وہ کہتا ہے پتلے کو کل کے چل	aur aap hī vo kahtā hai putle ko kal ke chal
پھر آنکھیں بھی تو دیں ہیں کہ رکھ دیکھ کر قدم	phir āñkheñ bhī to diiñ haiñ ki rakh dekh kar qadam
کہتا ہے کون تجھ کو نہ چل چل سنبھل کے چل	kahtā hai kaun tujh ko na chal chal sambhal ke chal
ہے طرفہ امن گاہ نہاں خانۂ عدم	hai turfa amn-gāh nihāñ-ḳhāna-e-adam
آنکھوں کے روبرو سے تو لوگوں کے ٹل کے چل	āñkhoñ ke rū-ba-rū se tū logoñ ke Tal ke chal
کیا چل سکے گا ہم سے کہ پہچانتے ہیں ہم	kyā chal sakegā ham se ki pahchānte haiñ ham
تو لاکھ اپنی چال کو ظالم بدل کے چل	tū laakh apnī chaal ko zālim badal ke chal
ہے شمع سر کے بل جو محبت میں گرم ہو	hai sham.a sar ke bal jo mohabbat meñ garm ho
پروانہ اپنے دل سے یہ کہتا ہے جل کے چل	parvāna apne dil se ye kahtā hai jal ke chal
بلبل کے ہوش نکہت گل کی طرح اڑا	bulbul ke hosh nik.hat-e-gul kī tarah uḌā
گلشن میں میرے ساتھ ذرا عطر مل کے چل	gulshan meñ mere saath zarā itr mal ke chal
گر قصد سوئے دل ہے ترا اے نگاہ یار	gar qasd sū-e-dil hai tirā ai nigāh-e-yār
دو چار تیر پیک سے آگے اجل کے چل	do-chār tiir paik se aage ajal ke chal
جو امتحان طبع کرے اپنا اے ظفرؔ	jo imtihān-e-tab.a kare apnā ai 'zafar'
تو کہہ دو اس کو طور پہ تو اس غزل کے چل	to kah do us ko taur pe tū is ġhazal ke chal
پان کھا کر سرمہ کی تحریر پھر کھینچی تو کیا	paan khā kar surma kī tahrīr phir khīñchī to kyā
جب مرا خوں ہو چکا شمشیر پھر کھینچی تو کیا	jab mirā ḳhuuñ ho chukā shamshīr phir khīñchī to kyā
اے مہوس جب کہ زر تیرے نصیبوں میں نہیں	ai muhavvis jab ki zar tere nasīboñ meñ nahīñ
تو نے محنت بھی پئے اکسیر پھر کھینچی تو کیا	tū ne mehnat bhī pai-e-iksīr phir khīñchī to kyā
گر کھنچے سینہ سے ناوک روح تو قالب سے کھینچ	gar khiñche siine se nāvak ruuh tū qālib se khīñch
اے اجل جب کھنچ گیا وہ تیر پھر کھینچی تو کیا	ai ajal jab khiñch gayā vo tiir phir khīñchī to kyā
کھینچتا تھا پاؤں میرا پہلے ہی زنجیر سے	khīñchtā thā paañv merā pahle hī zanjīr se
اے جنوں تو نے مری زنجیر پھر کھینچی تو کیا	ai junūñ tū ne mirī zanjīr phir khīñchī to kyā
دار ہی پر اس نے کھینچا جب سر بازار عشق	daar hī par us ne khīñchā jab sar-e-bāzār-e-ishq
لاش بھی میری پئے تشہیر پھر کھینچی تو کیا	laash bhī merī pai-e-tashhīr phir khīñchī to kyā
کھینچ اب نالہ کوئی ایسا کہ ہو اس کو اثر	khīñch ab naala koī aisā ki ho us ko asar
تو نے اے دل آہ پر تاثیر پھر کھینچی تو کیا	tū ne ai dil āh-e-pur-tāsīr phir khīñchī to kyā
چاہیئے اس کا تصور ہی سے نقشہ کھینچنا	chāhiye us kā tasavvur hī se naqsha khīñchnā
دیکھ کر تصویر کو تصویر پھر کھینچی تو کیا	dekh kar tasvīr ko tasvīr phir khīñchī to kyā
کھینچ لے اول ہی سے دل کی عنان اختیار	khīñch le avval hī se dil kī inān-e-iḳhtiyār
تو نے گر اے عاشق دلگیر پھر کھینچی تو کیا	tū ne gar ai āshiq-e-dil-gīr phir khīñchī to kyā
کیا ہوا آگے اٹھائے گر ظفرؔ احسان عقل	kyā huā aage uThā.e gar 'zafar' ehsān-e-aql
اور اگر اب منت تدبیر پھر کھینچی تو کیا	aur agar ab minnat-e-tadbīr phir khīñchī to kyā
رخ جو زیر سنبل پر پیچ و تاب آ جائے گا	ruḳh jo zer-e-sumbul-e-pur-pech-o-tāb aa jā.egā
پھر کے برج سنبلہ میں آفتاب آ جائے گا	phir ke burj-e-sumbule meñ āftāb aa jā.egā
تیرا احساں ہوگا قاصد گر شتاب آ جائے گا	terā ehsāñ hogā qāsid gar shitāb aa jā.egā
صبر مجھ کو دیکھ کر خط کا جواب آ جائے گا	sabr mujh ko dekh kar ḳhat kā javāb aa jā.egā
ہو نہ بیتاب اتنا گر اس کا عتاب آ جائے گا	ho na betāb itnā gar us kā itaab aa jā.egā
تو غضب میں اے دل خانہ خراب آ جائے گا	tū ġhazab meñ ai dil-e-ḳhāna-ḳharāb aa jā.egā
اس قدر رونا نہیں بہتر بس اب اشکوں کو روک	is qadar ronā nahīñ behtar bas ab ashkoñ ko rok
ورنہ طوفاں دیکھ اے چشم پر آب آ جائے گا	varna tūfāñ dekh ai chashm-e-pur-āb aa jā.egā
پیش ہووے گا اگر تیرے گناہوں کا حساب	pesh hovegā agar tere gunāhoñ kā hisāb
تنگ ظالم عرصۂ روز حساب آ جائے گا	tañg zālim arsa-e-roz-e-hisāb aa jā.egā
دیکھ کر دست ستم میں تیری تیغ آب دار	dekh kar dast-e-sitam meñ terī teġh-e-ābdār
میرے ہر زخم جگر کے منہ میں آب آ جائے گا	mere har zaḳhm-e-jigar ke muñh meñ aab aa jā.egā
اپنی چشم مست کی گردش نہ اے ساقی دکھا	apnī chashm-e-mast kī gardish na ai saaqī dikhā
دیکھ چکر میں ابھی جام شراب آ جائے گا	dekh chakkar meñ abhī jām-e-sharāb aa jā.egā
خوب ہوگا ہاں جو سینہ سے نکل جائے گا تو	ḳhuub hogā haañ jo siine se nikal jā.egā tū
چین مجھ کو اے دل پر اضطراب آ جائے گا	chain mujh ko ai dil-e-pur-iztirāb aa jā.egā
اے ظفرؔ اٹھ جائے گا جب پردہ شرم و حجاب	ai 'zafar' uTh jā.egā jab parda-e-sharm-o-hijāb
سامنے وہ یار میرے بے حجاب آ جائے گا	sāmne vo yaar mere be-hijāb aa jā.egā
دیکھ دل کو مرے او کافر بے پیر نہ توڑ	dekh dil ko mire o kāfir-e-be-pīr na toḌ
گھر ہے اللہ کا یہ اس کی تو تعمیر نہ توڑ	ghar hai allāh kā ye is kī to ta.amīr na toḌ
غل سدا وادئ وحشت میں رکھوں گا برپا	ġhul sadā vādī-e-vahshat meñ rakhūñgā barpā
اے جنوں دیکھ مرے پاؤں کی زنجیر نہ توڑ	ai junūñ dekh mire paañv kī zanjīr na toḌ
دیکھ ٹک غور سے آئینۂ دل کو میرے	dekh Tuk ġhaur se ā.īna-e-dil ko mere
اس میں آتا ہے نظر عالم تصویر نہ توڑ	is meñ aatā hai nazar ālam-e-tasvīr na toḌ
تاج زر کے لیے کیوں شمع کا سر کاٹے ہے	tāj-e-zar ke liye kyuuñ sham.a kā sar kaaTe hai
رشتۂ الفت پروانہ کو گل گیر نہ توڑ	rishta-e-ulfat-e-parvāna ko gul-gīr na toḌ
اپنے بسمل سے یہ کہتا تھا دم نزع وہ شوخ	apne bismil se ye kahtā thā dam-e-naz.a vo shoḳh
تھا جو کچھ عہد سو او عاشق دلگیر نہ توڑ	thā jo kuchh ahd so o āshiq-e-dil-gīr na toḌ
رقص بسمل کا تماشا مجھے دکھلا کوئی دم	raqs-e-bismil kā tamāshā mujhe dikhlā koī dam
دست و پا مار کے دم تو تہ شمشیر نہ توڑ	dast o pā maar ke dam tū tah-e-shamshīr na toḌ
سہم کر اے ظفرؔ اس شوخ کماندار سے کہہ	saham kar ai 'zafar' us shoḳh kamāñ-dār se kah
کھینچ کر دیکھ مرے سینے سے تو تیر نہ توڑ	khīñch kar dekh mire siine se tū tiir na toḌ
کیونکر نہ خاکسار رہیں اہل کیں سے دور	kyūñkar na ḳhāksār raheñ ahl-e-kīñ se duur
دیکھو زمیں فلک سے فلک ہے زمیں سے دور	dekho zamīñ falak se falak hai zamīñ se duur
پروانہ وصل شمع پہ دیتا ہے اپنی جاں	parvāna vasl-e-sham.a pe detā hai apnī jaañ
کیونکر رہے دل اس کے رخ آتشیں سے دور	kyūñkar rahe dil us ke ruḳh-e-ātishīñ se duur
مضمون وصل و ہجر جو نامہ میں ہے رقم	mazmūn-e-vasl-o-hijr jo naame meñ hai raqam
ہے حرف بھی کہیں سے ملے اور کہیں سے دور	hai harf bhī kahīñ se mile aur kahīñ se duur
گو تیر بے گماں ہے مرے پاس پر ابھی	go tīr-e-be-gumāñ hai mire paas par abhī
جائے نکل کے سینۂ چرخ بریں سے دور	jaa.e nikal ke sīna-e-charḳh-e-barīñ se duur
وہ کون ہے کہ جاتے نہیں آپ جس کے پاس	vo kaun hai ki jaate nahīñ aap jis ke paas
لیکن ہمیشہ بھاگتے ہو تم ہمیں سے دور	lekin hamesha bhāgte ho tum hamīñ se duur
حیران ہوں کہ اس کے مقابل ہو آئینہ	hairān huuñ ki us ke muqābil ho ā.īna
جو پر غرور کھنچتا ہے ماہ مبیں سے دور	jo pur-ġhurūr khiñchtā hai māh-e-mubīñ se duur
یاں تک عدو کا پاس ہے ان کو کہ بزم میں	yaañ tak adū kā paas hai un ko ki bazm meñ
وہ بیٹھتے بھی ہیں تو مرے ہم نشیں سے دور	vo baiThte bhī haiñ to mire ham-nashīñ se duur
منظور ہو جو دید تجھے دل کی آنکھ سے	manzūr ho jo diid tujhe dil kī aañkh se
پہنچے تری نظر نگہ دور بیں سے دور	pahuñche tirī nazar nigah-e-dūr-bīñ se duur
دنیائے دوں کی دے نہ محبت خدا ظفرؔ	duniyā-e-dūñ kī de na mohabbat ḳhudā 'zafar'
انساں کو پھینک دے ہے یہ ایمان و دیں سے دور	insāñ ko pheñk de hai ye īmān o diiñ se duur
جب کہ پہلو میں ہمارے بت خود کام نہ ہو	jab ki pahlū meñ hamāre but-e-ḳhud-kām na ho
گریے سے شام و سحر کیوں کہ ہمیں کام نہ ہو	girye se shām-o-sahar kyuuñ ki hameñ kaam na ho
لے گیا دل کا جو آرام ہمارے یا رب	le gayā dil kā jo ārām hamāre yā rab
اس دل آرام کو مطلق کبھی آرام نہ ہو	us dil-ārām ko mutlaq kabhī ārām na ho
جس کو سمجھے لب پاں خوردہ وہ مالیدہ مسی	jis ko samjhe lab-e-pāñ-ḳhurda vo mālida-misī
مردماں دیکھیو پھولی وہ کہیں شام نہ ہو	mardumāñ dekhiyo phūlī vo kahīñ shaam na ho
آج تشریف گلستاں میں وہ مے کش لایا	aaj tashrīf gulistāñ meñ vo mai-kash laayā
کف نرگس پہ دھرا کیونکہ بھلا جام نہ ہو	kaf-e-nargis pe dharā kyūñki bhalā jaam na ho
کر مجھے قتل وہاں اب کہ نہ ہو کوئی جہاں	kar mujhe qatl vahāñ ab ki na ho koī jahāñ
تا مری جاں تو کہیں خلق میں بدنام نہ ہو	tā mirī jaañ tū kahīñ ḳhalq meñ badnām na ho
دیکھ کر کھولیو تو کاکل پیچاں کی گرہ	dekh kar kholiyo tū kākul-e-pechāñ kī girah
کہ مرا طائر دل اس کے تہ دام نہ ہو	ki mirā tā.ir-e-dil us ke tah-e-dām na ho
بن ترے اے بت خود کام یہ دل کو ہے خطر	bin tire ai but-e-ḳhud-kām ye dil ko hai ḳhatar
تیرے عاشق کا تمام آہ کہیں کام نہ ہو	tere āshiq kā tamām aah kahīñ kaam na ho
آج ہر ایک جو یارو نظر آتا ہے نڈھال	aaj har ek jo yaaro nazar aatā hai niDhāl
اپنی ابرو کی وہ کھینچے ہوئے صمصام نہ ہو	apnī abrū kī vo khīñche hue samsām na ho
ہے مرے شوخ کی بالیدہ وہ کافر آنکھیں	hai mire shoḳh kī bālīda vo kāfir āñkheñ
جس کے ہم چشم ذرا نرگس بادام نہ ہو	jis ke ham chashm zarā nargis-e-bādām na ho
صبح ہوتی ہی نہیں اور نہیں کٹتی رات	sub.h hotī hī nahīñ aur nahīñ kaTtī raat
رخ پہ کھولے وہ کہیں زلف سیاہ فام نہ ہو	ruḳh pe khole vo kahīñ zulf-e-siyāh-fām na ho
اے ظفرؔ چرخ پہ خورشید جو یوں کانپے ہے	ai 'zafar' charḳh pe ḳhurshīd jo yuuñ kāñpe hai
جلوہ گر آج کہیں یار لب بام نہ ہو	jalva-gar aaj kahīñ yaar lab-e-bām na ho
جگر کے ٹکڑے ہوئے جل کے دل کباب ہوا	jigar ke TukḌe hue jal ke dil kabāb huā
یہ عشق جان کو میرے کوئی عذاب ہوا	ye ishq jaan ko mere koī azaab huā
کیا جو قتل مجھے تم نے خوب کام کیا	kiyā jo qatl mujhe tum ne ḳhuub kaam kiyā
کہ میں عذاب سے چھوٹا تمہیں ثواب ہوا	ki maiñ azaab se chhūTā tumheñ savāb huā
کبھی تو شیفتہ اس نے کہا کبھی شیدا	kabhī to shefta us ne kahā kabhī shaidā
غرض کہ روز نیا اک مجھے خطاب ہوا	ġharaz ki roz nayā ik mujhe ḳhitāb huā
پیوں نہ رشک سے خوں کیونکہ دم بہ دم اپنا	piyūñ na rashk se ḳhuuñ kyūñki dam-ba-dam apnā
کہ ساتھ غیر کے وہ آج ہم شراب ہوا	ki saath ġhair ke vo aaj ham-sharāb huā
تمہارے لب کے لب جام نے لیے بوسے	tumhāre lab ke lab-e-jām ne liye bose
لب اپنے کاٹا کیا میں نہ کامیاب ہوا	lab apne kaaTā kiyā maiñ na kāmyāb huā
گلی گلی تری خاطر پھرا بچشم پر آب	galī galī tirī ḳhātir phirā ba-chashm-e-pur-āb
لگا کے تجھ سے دل اپنا بہت خراب ہوا	lagā ke tujh se dil apnā bahut ḳharāb huā
تری گلی میں بہائے پھرے ہے سیل سرشک	tirī galī meñ bahā.e phire hai sail-e-sarishk
ہمارا کاسۂ سر کیا ہوا حباب ہوا	hamārā kāsa-e-sar kyā huā habāb huā
جواب خط کے نہ لکھنے سے یہ ہوا معلوم	javāb-e-ḳhat ke na likhne se ye huā mālūm
کہ آج سے ہمیں اے نامہ بر جواب ہوا	ki aaj se hameñ ai nāma-bar javāb huā
منگائی تھی تری تصویر دل کی تسکیں کو	mañgā.ī thī tirī tasvīr dil kī taskīñ ko
مجھے تو دیکھتے ہی اور اضطراب ہوا	mujhe to dekhte hī aur iztirāb huā
ستم تمہارے بہت اور دن حساب کا ایک	sitam tumhāre bahut aur din hisāb kā ek
مجھے ہے سوچ یہ ہی کس طرح حساب ہوا	mujhe hai soch ye hī kis tarah hisāb huā
ظفرؔ بدل کے ردیف اور تو غزل وہ سنا	'zafar' badal ke radīf aur tū ġhazal vo sunā
کہ جس کا تجھ سے ہر اک شعر انتخاب ہوا	ki jis kā tujh se har ik sher intiḳhāb huā
یاں خاک کا بستر ہے گلے میں کفنی ہے	yaañ ḳhaak kā bistar hai gale meñ kafnī hai
واں ہاتھ میں آئینہ ہے گل پیرہنی ہے	vaañ haath meñ ā.īna hai gul pairahanī hai
ہاتھوں سے ہمیں عشق کے دن رات نہیں چین	hāthoñ se hameñ ishq ke din raat nahīñ chain
فریاد و فغاں دن کو ہے شب نعرہ زنی ہے	fariyād o fuġhāñ din ko hai shab nāra-zanī hai
ہشیار ہو غفلت سے تو غافل نہ ہو اے دل	hushyār ho ġhaflat se tū ġhāfil na ho ai dil
اپنی تو نظر میں یہ جگہ بے وطنی ہے	apnī to nazar meñ ye jagah be-vatanī hai
کچھ کہہ نہیں سکتا ہوں زباں سے کہ ذرا دیکھ	kuchh kah nahīñ saktā huuñ zabāñ se ki zarā dekh
کیا جائے ہے جس جائے نہ کچھ دم زدنی ہے	kyā jaa.e hai jis jaa.e na kuchh dam-zadanī hai
مژگاں پہ مرے لخت جگر ہی نہیں یارو	mizhgāñ pe mire laḳht-e-jigar hī nahīñ yaaro
اس تار سے وہ رشتہ عقیق یمنی ہے	is taar se vo rishta aqīq-e-yamanī hai
لکھ اور غزل قافیے کو پھیر ظفرؔ تو	likh aur ġhazal qāfiye ko pher 'zafar' tū
اب طبع کی دریا کی تری موج زنی ہے	ab tab.a kī dariyā kī tirī mauj-zanī hai
ہم یہ تو نہیں کہتے کہ غم کہہ نہیں سکتے	ham ye to nahīñ kahte ki ġham kah nahīñ sakte
پر جو سبب غم ہے وہ ہم کہہ نہیں سکتے	par jo sabab-e-ġhum hai vo ham kah nahīñ sakte
ہم دیکھتے ہیں تم میں خدا جانے بتو کیا	ham dekhte haiñ tum meñ ḳhudā jaane buto kyā
اس بھید کو اللہ کی قسم کہہ نہیں سکتے	is bhed ko allāh kī qasam kah nahīñ sakte
رسوائے جہاں کرتا ہے رو رو کے ہمیں تو	rusvā-e-jahāñ kartā hai ro ro ke hameñ tū
ہم تجھے کچھ اے دیدۂ نم کہہ نہیں سکتے	ham tujhe kuchh ai dīda-e-nam kah nahīñ sakte
کیا پوچھتا ہے ہم سے تو اے شوخ ستم گر	kyā pūchhtā hai ham se tū ai shoḳh sitamgar
جو تو نے کئے ہم پہ ستم کہہ نہیں سکتے	jo tū ne kiye ham pe sitam kah nahīñ sakte
ہے صبر جنہیں تلخ کلامی کو تمہاری	hai sabr jinheñ talḳh-kalāmī ko tumhārī
شربت ہی بتاتے ہیں سم کہہ نہیں سکتے	sharbat hī batāte haiñ sam kah nahīñ sakte
جب کہتے ہیں کچھ بات رکاوٹ کی ترے ہم	jab kahte haiñ kuchh baat rukāvaT kī tire ham
رک جاتا ہے یہ سینہ میں دم کہہ نہیں سکتے	ruk jaatā hai ye siine meñ dam kah nahīñ sakte
اللہ رے ترا رعب کہ احوال دل اپنا	allāh re tirā ro.ab ki ahvāl-e-dil apnā
دے دیتے ہیں ہم کر کے رقم کہہ نہیں سکتے	de dete haiñ ham kar ke raqam kah nahīñ sakte
طوبائے بہشتی ہے تمہارا قد رعنا	tubā-e-bahishtī hai tumhārā qad-e-ra.anā
ہم کیونکر کہیں سرو ارم کہہ نہیں سکتے	ham kyūñkar kaheñ sarv-e-iram kah nahīñ sakte
جو ہم پہ شب ہجر میں اس ماہ لقا کے	jo ham pe shab-e-hijr meñ us māh-e-laqā ke
گزرے ہیں ظفرؔ رنج و الم کہہ نہیں سکتے	guzre haiñ 'zafar' rañj o alam kah nahīñ sakte
نہ درویشوں کا خرقہ چاہیئے نہ تاج شاہانا	na durveshoñ kā ḳhirqa chāhiye na tāj-e-shāhānā
مجھے تو ہوش دے اتنا رہوں میں تجھ پہ دیوانا	mujhe to hosh de itnā rahūñ maiñ tujh pe dīvānā
کتابوں میں دھرا ہے کیا بہت لکھ لکھ کے دھو ڈالیں	kitāboñ meñ dharā hai kyā bahut likh likh ke dho Dālīñ
ہمارے دل پہ نقش کالجحر ہے تیرا فرمانا	hamāre dil pe naqsh-e-kal-hajr hai terā farmānā
غنیمت جان جو دم گزرے کیفیت سے گلشن میں	ġhanīmat jaan jo dam guzre kaifiyat se gulshan meñ
دئے جا ساقیٔ پیماں شکن بھر بھر کے پیمانا	diye jā sāqī-e-paimāñ-shikan bhar bhar ke paimānā
نہ دیکھا وہ کہیں جلوہ جو دیکھا خانۂ دل میں	na dekhā vo kahīñ jalva jo dekhā ḳhāna-e-dil meñ
بہت مسجد میں سر مارا بہت سا ڈھونڈا بت خانا	bahut masjid meñ sar maarā bahut sā DhūñDā but-ḳhānā
کچھ ایسا ہو کہ جس سے منزل مقصود کو پہنچوں	kuchh aisā ho ki jis se manzil-e-maqsūd ko pahuñchūñ
طریق پارسائی ہووے یا ہو راہ رندانا	tarīq-e-pārsā.ī hove yā ho rāh-e-rindānā
یہ ساری آمد و شد ہے نفس کی آمد و شد پر	ye saarī āmad-o-shud hai nafas kī āmad-o-shud par
اسی تک آنا جانا ہے نہ پھر جانا نہ پھر آنا	isī tak aanā jaanā hai na phir jaanā na phir aanā
ظفرؔ وہ زاہد بے درد کی ہو حق سے بہتر ہے	'zafar' vo zāhid-e-bedard kī hū-haq se behtar hai
کرے گر رند درد دل سے ہاو ہوئے مستانا	kare gar rind dard-e-dil se hāv-hū-e-mastānā
عشق تو مشکل ہے اے دل کون کہتا سہل ہے	ishq to mushkil hai ai dil kaun kahtā sahl hai
لیک نادانی سے اپنی تو نے سمجھا سہل ہے	lek nādānī se apnī tū ne samjhā sahl hai
گر کھلے دل کی گرہ تجھ سے تو ہم جانیں تجھے	gar khule dil kī girah tujh se to ham jāneñ tujhe
اے صبا غنچے کا عقدہ کھول دینا سہل ہے	ai sabā ġhunche kā uqda khol denā sahl hai
ہمدمو دل کے لگانے میں کہو لگتا ہے کیا	hamdamo dil ke lagāne meñ kaho lagtā hai kyā
پر چھڑانا اس کا مشکل ہے لگانا سہل ہے	par chhuḌānā is kā mushkil hai lagānā sahl hai
گرچہ مشکل ہے بہت میرا علاج درد دل	garche mushkil hai bahut merā ilāj-e-dard-e-dil
پر جو تو چاہے تو اے رشک مسیحا سہل ہے	par jo tū chāhe to ai rashk-e-masīhā sahl hai
ہے بہت دشوار مرنا یہ سنا کرتے تھے ہم	hai bahut dushvār marnā ye sunā karte the ham
پر جدائی میں تری ہم نے جو دیکھا سہل ہے	par judā.ī meñ tirī ham ne jo dekhā sahl hai
شمع نے جل کر جلایا بزم میں پروانے کو	sham.a ne jal kar jalāyā bazm meñ parvāne ko
بن جلے اپنے جلانا کیا کسی کا سہل ہے	bin jale apne jalānā kyā kisī kā sahl hai
عشق کا رستہ سراسر ہے دم شمشیر پر	ishq kā rasta sarāsar hai dam-e-shamshīr par
بوالہوس اس راہ میں رکھنا قدم کیا سہل ہے	bul-havas is raah meñ rakhnā qadam kyā sahl hai
اے ظفرؔ کچھ ہو سکے تو فکر کر عقبیٰ کا تو	ai 'zafar' kuchh ho sake to fikr kar uqbā kā tū
کر نہ دنیا کا تردد کار دنیا سہل ہے	kar na duniyā kā taraddud kār-e-duniyā sahl hai
ہجر کے ہاتھ سے اب خاک پڑے جینے میں	hijr ke haath se ab ḳhaak paḌe jiine meñ
درد اک اور اٹھا آہ نیا سینے میں	dard ik aur uThā aah nayā siine meñ
خون دل پینے سے جو کچھ ہے حلاوت ہم کو	ḳhūn-e-dil piine se jo kuchh hai halāvat ham ko
یہ مزا اور کسی کو نہیں مے پینے میں	ye mazā aur kisī ko nahīñ mai piine meñ
دل کو کس شکل سے اپنے نہ مصفا رکھوں	dil ko kis shakl se apne na musaffā rakkhūñ
جلوہ گر یار کی صورت ہے اس آئینے میں	jalva-gar yaar kī sūrat hai is ā.īne meñ
اشک و لخت جگر آنکھوں میں نہیں ہیں میرے	ashk o laḳht-e-jigar āñkhoñ meñ nahīñ haiñ mere
ہیں بھرے لال و گہر عشق کے گنجینے میں	haiñ bhare laal o guhar ishq ke ganjīne meñ
شکل آئینہ ظفرؔ سے تو نہ رکھ دل میں خیال	shakl-e-ā.īna 'zafar' se to na rakh dil meñ ḳhayāl
کچھ مزا بھی ہے بھلا جان مری لینے میں	kuchh mazā bhī hai bhalā jaan mirī lene meñ
قاروں اٹھا کے سر پہ سنا گنج لے چلا	qārūñ uThā ke sar pe sunā ganj le chalā
دنیا سے کیا بخیل بجز رنج لے چلا	duniyā se kyā baḳhīl ba-juz rañj le chalā
منت تھی بوسۂ لب شیریں کہ دل مرا	minnat thī bosa-e-lab-e-shīrīñ ki dil mirā
مجھ کو سوئے مزار شکر گنج لے چلا	mujh ko sū-e-mazār-e-shakar ganj le chalā
ساقی سنبھالتا ہے تو جلدی مجھے سنبھال	saaqī sambhāltā hai to jaldī mujhe sambhāl
ورنہ اڑا کے پاں نشۂ بنج لے چلا	varna uḌā ke paañ nasha-e-banj le chalā
دوڑا کے ہاتھ چھاتی پہ ہم ان کی یوں پھرے	dauḌā ke haath chhātī pe ham un kī yuuñ phire
جیسے کوئی چور آ کے ہو نارنج لے چلا	jaise koī chor aa ke ho nāranj le chalā
چوسر کا لطف یہ ہے کہ جس وقت پو پڑے	chausar kā lutf ye hai ki jis vaqt po paḌe
ہم بر چہار بولے تو برپنج لے چلا	ham bar-chahār bole to bar-panj le chalā
جس دم ظفرؔ نے پڑھ کے غزل ہاتھ سے رکھی	jis dam 'zafar' ne paḌh ke ġhazal haath se rakhī
آنکھوں پہ رکھ ہر ایک سخن سنج لے چلا	āñkhoñ pe rakh har ek suḳhan-sanj le chalā
نہ دائم غم ہے نے عشرت کبھی یوں ہے کبھی ووں ہے	na daa.im ġham hai ne ishrat kabhī yuuñ hai kabhī vuuñ hai
تبدل یاں ہے ہر ساعت کبھی یوں ہے کبھی ووں ہے	tabaddul yaañ hai har saa.at kabhī yuuñ hai kabhī vuuñ hai
گریباں چاک ہوں گاہے اڑاتا خاک ہوں گاہے	garebāñ-chāk huuñ gaahe uḌātā ḳhaak huuñ gaahe
لیے پھرتی مجھے وحشت کبھی یوں ہے کبھی ووں ہے	liye phirtī mujhe vahshat kabhī yuuñ hai kabhī vuuñ hai
ابھی ہیں وہ مرے ہم دم ابھی ہو جائیں گے دشمن	abhī haiñ vo mire hamdam abhī ho jā.eñge dushman
نہیں اک وضع پر صحبت کبھی یوں ہے کبھی ووں ہے	nahīñ ik vaz.a par sohbat kabhī yuuñ hai kabhī vuuñ hai
جو شکل شیشہ گریاں ہوں تو مثل جام خنداں ہوں	jo shakl-e-shīsha giryāñ huuñ to misl-e-jām ḳhandāñ huuñ
یہی ہے یاں کی کیفیت کبھی یوں ہے کبھی ووں ہے	yahī hai yaañ kī kaifiyyat kabhī yuuñ hai kabhī vuuñ hai
کسی وقت اشک ہیں جاری کسی وقت آہ اور زاری	kisī vaqt ashk haiñ jaarī kisī vaqt aah aur zaarī
غرض حال غم فرقت کبھی یوں ہے کبھی ووں ہے	ġharaz hāl-e-ġham-e-furqat kabhī yuuñ hai kabhī vuuñ hai
کوئی دن ہے بہار گل پھر آخر ہے خزاں بالکل	koī din hai bahār-e-gul phir āḳhir hai ḳhizāñ bilkul
چمن ہے منزل عبرت کبھی یوں ہے کبھی ووں ہے	chaman hai manzil-e-ibrat kabhī yuuñ hai kabhī vuuñ hai
ظفرؔ اک بات پر دائم وہ ہووے کس طرح قائم	'zafar' ik baat par daa.im vo hove kis tarah qaa.im
جو اپنی پھیرتا نیت کبھی یوں ہے کبھی ووں ہے	jo apnī phertā niyyat kabhī yuuñ hai kabhī vuuñ hai
ہے دل کو جو یاد آئی فلک پیر کسی کی	hai dil ko jo yaad aa.ī falak-e-pīr kisī kī
آنکھوں کے تلے پھرتی ہے تصویر کسی کی	āñkhoñ ke tale phirtī hai tasvīr kisī kī
گریہ بھی ہے نالہ بھی ہے اور آہ و فغاں بھی	girya bhī hai naala bhī hai aur āh-o-fuġhāñ bhī
پر دل میں ہوئی اس کے نہ تاثیر کسی کی	par dil meñ huī us ke na tāsīr kisī kī
ہاتھ آئے ہے کیا خاک ترے خاک کف پا	haath aa.e hai kyā ḳhaak tire ḳhāk-e-kaf-e-pā
جب تک کہ نہ قسمت میں ہو اکسیر کسی کی	jab tak ki na qismat meñ ho iksīr kisī kī
یارو وہ ہے بگڑا ہوا باتیں نہ بناؤ	yaaro vo hai bigḌā huā bāteñ na banāo
کچھ پیش نہیں جانے کی تقریر کسی کی	kuchh pesh nahīñ jaane kī taqrīr kisī kī
نازاں نہ ہو منعم کہ جہاں تیرا محل ہے	nāzāñ na ho mun.im ki jahāñ terā mahal hai
ہووے گی یہاں پہلے بھی تعمیر کسی کی	hovegī yahāñ pahle bhī ta.amīr kisī kī
میری گرہ دل نہ کھلی ہے نہ کھلے گی	merī girah-e-dil na khulī hai na khulegī
جب تک نہ کھلے زلف گرہ گیر کسی کی	jab tak na khule zulf-e-girah-gīr kisī kī
آتا بھی اگر ہے تو وہ پھر جائے ہے الٹا	aatā bhī agar hai to vo phir jaa.e hai ulTā
جس وقت الٹ جائے ہے تقدیر کسی کی	jis vaqt ulaT jaa.e hai taqdīr kisī kī
اس ابرو و مژگاں سے ظفرؔ تیز زیادہ	is abrū o mizhgāñ se 'zafar' tez ziyāda
خنجر نہ کسی کا ہے نہ شمشیر کسی کی	ḳhanjar na kisī kā hai na shamshīr kisī kī
جو دل سے ادھر جائے نظر دل ہو گرفتار	jo dil se udhar jaa.e nazar dil ho giraftār
مجرم ہو کوئی اور ہو تقصیر کسی کی	mujrim ho koī aur ho taqsīr kisī kī
نباہ بات کا اس حیلہ گر سے کچھ نہ ہوا	nibāh baat kā us hīla-gar se kuchh na huā
ادھر سے کیا نہ ہوا پر ادھر سے کچھ نہ ہوا	idhar se kyā na huā par udhar se kuchh na huā
جواب صاف تو لاتا اگر نہ لاتا خط	javāb-e-sāf to laatā agar na laatā ḳhat
لکھا نصیب کا جو نامہ بر سے کچھ نہ ہوا	likhā nasīb kā jo nāma-bar se kuchh na huā
ہمیشہ فتنے ہی برپا کیے مرے سر پر	hamesha fitne hī barpā kiye mire sar par
ہوا یہ اور تو اس فتنہ گر سے کچھ نہ ہوا	huā ye aur to us fitna-gar se kuchh na huā
بلا سے گریۂ شب تو ہی کچھ اثر کرتا	balā se girya-e-shab tū hī kuchh asar kartā
اگرچہ عشق میں آہ سحر سے کچھ نہ ہوا	agarche ishq meñ āh-e-sahar se kuchh na huā
جلا جلا کے کیا شمع ساں تمام مجھے	jalā jalā ke kiyā sham.a saañ tamām mujhe
بس اور تو مجھے سوز جگر سے کچھ نہ ہوا	bas aur to mujhe soz-e-jigar se kuchh na huā
رہیں عدو سے وہی گرم جوشیاں اس کی	rahīñ adū se vahī garm-joshiyāñ us kī
اس آہ سرد اور اس چشم تر سے کچھ نہ ہوا	is āh-e-sard aur is chashm-e-tar se kuchh na huā
اٹھایا عشق میں کیا کیا نہ درد سر میں نے	uThāyā ishq meñ kyā kyā na dard-e-sar maiñ ne
حصول پر مجھے اس درد سر سے کچھ نہ ہوا	husūl par mujhe us dard-e-sar se kuchh na huā
شب وصال میں بھی میری جان کو آرام	shab-e-visāl meñ bhī merī jaan ko ārām
عزیزو درد جدائی کے ڈر سے کچھ نہ ہوا	azīzo dard-e-judā.ī ke Dar se kuchh na huā
نہ دوں گا دل اسے میں یہ ہمیشہ کہتا تھا	na dūñgā dil use maiñ ye hamesha kahtā thā
وہ آج لے ہی گیا اور ظفرؔ سے کچھ نہ ہوا	vo aaj le hī gayā aur 'zafar' se kuchh na huā
مر گئے اے واہ ان کی ناز برداری میں ہم	mar ga.e ai vaah un kī nāz-bardārī meñ ham
دل کے ہاتھوں سے پڑے کیسی گرفتاری میں ہم	dil ke hāthoñ se paḌe kaisī giraftārī meñ ham
سب پہ روشن ہے ہماری سوزش دل بزم میں	sab pe raushan hai hamārī sozish-e-dil bazm meñ
شمع ساں جلتے ہیں اپنی گرم بازاری میں ہم	sham.a saañ jalte haiñ apnī garm-bāzārī meñ ham
یاد میں ہے تیرے دم کی آمد و شد پر خیال	yaad meñ hai tere dam kī āmad-o-shud pur-ḳhayāl
بے خبر سب سے ہیں اس دم کی خبرداری میں ہم	be-ḳhabar sab se haiñ is dam kī ḳhabardārī meñ ham
جب ہنسایا گردش گردوں نے ہم کو شکل گل	jab hañsāyā gardish-e-gardūñ ne ham ko shakl-e-gul
مثل شبنم ہیں ہمیشہ گریہ و زاری میں ہم	misl-e-shabnam haiñ hamesha girya o zaarī meñ ham
چشم و دل بینا ہے اپنے روز و شب اے مردماں	chashm o dil biinā hai apne roz o shab ai mardumāñ
گرچہ سوتے ہیں بظاہر پر ہیں بیداری میں ہم	garche sote haiñ ba-zāhir par haiñ bedārī meñ ham
دوش پر رخت سفر باندھے ہے کیا غنچہ صبا	dosh par raḳht-e-safar bāñdhe hai kyā ġhuncha sabā
دیکھتے ہیں سب کو یاں جیسے کہ تیاری میں ہم	dekhte haiñ sab ko yaañ jaise ki tayyārī meñ ham
کب تلک بے دید سے یا رب رکھیں چشم وفا	kab talak be-dīd se yā rab rakheñ chashm-e-vafā
لگ رہے ہیں آج کل تو دل کی غم خواری میں ہم	lag rahe haiñ aaj kal to dil kī ġham-ḳhvārī meñ ham
دیکھ کر آئینہ کیا کہتا ہے یارو اب وہ شوخ	dekh kar ā.īna kyā kahtā hai yaaro ab vo shoḳh
ماہ سے صد چند بہتر ہیں ادا داری میں ہم	maah se sad chand behtar haiñ adā-dārī meñ ham
اے ظفرؔ لکھ تو غزل بحر و قوافی پھیر کر	ai 'zafar' likh tū ġhazal bahr o qavāfī pher kar
خامۂ در ریز سے ہیں اب گہر باری میں ہم	ḳhāma-e-dur-rez se haiñ ab guhar-bārī meñ ham
واقف ہیں ہم کہ حضرت غم ایسے شخص ہیں	vāqif haiñ ham ki hazrat-e-ġham aise shaḳhs haiñ
اور پھر ہم ان کے یار ہیں ہم ایسے شخص ہیں	aur phir ham un ke yaar haiñ ham aise shaḳhs haiñ
دیوانے تیرے دشت میں رکھیں گے جب قدم	dīvāne tere dasht meñ rakkheñge jab qadam
مجنوں بھی لے گا ان کے قدم ایسے شخص ہیں	majnūñ bhī legā un ke qadam aise shaḳhs haiñ
جن پہ ہوں ایسے ظلم و ستم ہم نہیں وہ لوگ	jin pe hoñ aise zulm o sitam ham nahīñ vo log
ہوں روز بلکہ لطف و کرم ایسے شخص ہیں	hoñ roz balki lutf o karam aise shaḳhs haiñ
یوں تو بہت ہیں اور بھی خوبان دل فریب	yuuñ to bahut haiñ aur bhī ḳhūbān-e-dil-fareb
پر جیسے پر فن آپ ہیں کم ایسے شخص ہیں	par jaise pur-fan aap haiñ kam aise shaḳhs haiñ
کیا کیا جفا کشوں پہ ہیں ان دلبروں کے ظلم	kyā kyā jafā-kashoñ pe haiñ un dilbaroñ ke zulm
ایسوں کے سہتے ایسے ستم ایسے شخص ہیں	aisoñ ke sahte aise sitam aise shaḳhs haiñ
دیں کیا ہے بلکہ دیجئے ایمان بھی انہیں	diiñ kyā hai balki dījiye īmān bhī unheñ
زاہد یہ بت خدا کی قسم ایسے شخص ہیں	zāhid ye but ḳhudā kī qasam aise shaḳhs haiñ
آزردہ ہوں عدو کے جو کہنے پہ اے ظفرؔ	āzurda huuñ adū ke jo kahne pe ai 'zafar'
نے ایسے شخص وہ ہیں نہ ہم ایسے شخص ہیں	ne aise shaḳhs vo haiñ na ham aise shaḳhs haiñ
ہوا میں پھرتے ہو کیا حرص اور ہوا کے لیے	havā meñ phirte ho kyā hirs aur havā ke liye
غرور چھوڑ دو اے غافلو خدا کے لیے	ġhurūr chhoḌ do ai ġhāfilo ḳhudā ke liye
گرا دیا ہے ہمیں کس نے چاہ الفت میں	girā diyā hai hameñ kis ne chāh-e-ulfat meñ
ہم آپ ڈوبے کسی اپنے آشنا کے لیے	ham aap Duube kisī apne āshnā ke liye
جہاں میں چاہیئے ایوان و قصر شاہوں کو	jahāñ meñ chāhiye aivān o qasr shāhoñ ko
یہ ایک گنبد گردوں ہے بس گدا کے لیے	ye ek gumbad-e-gardūñ hai bas gadā ke liye
وہ آئینہ ہے کہ جس کو ہے حاجت سیماب	vo ā.īna hai ki jis ko hai hājat-e-sīmāb
اک اضطراب ہے کافی دل صفا کے لیے	ik iztirāb hai kaafī dil-e-safā ke liye
تپش سے دل کا ہو کیا جانے سینے میں کیا حال	tapish se dil kā ho kyā jaane siine meñ kyā haal
جو تیرے تیر کا روزن نہ ہو ہوا کے لیے	jo tere tiir kā rauzan na ho havā ke liye
طبیب عشق کی دکاں میں ڈھونڈتے پھرتے	tabīb-e-ishq kī dukkāñ meñ DhūñDte phirte
یہ دردمند محبت تری دوا کے لیے	ye dardmand-e-mohabbat tirī davā ke liye
جو ہاتھ آئے ظفرؔ خاک پائے فخراؔلدین	jo haath aa.e 'zafar' ḳhāk-pā-e-'faḳhruddīn'
تو میں رکھوں اسے آنکھوں کے توتیا کے لیے	to maiñ rakhūñ use āñkhoñ ke tūtiyā ke liye
کریں گے قصد ہم جس دم تمہارے گھر میں آویں گے	kareñge qasd ham jis dam tumhāre ghar meñ āveñge
جو ہوگی عمر بھر کی راہ تو دم بھر میں آویں گے	jo hogī umr bhar kī raah to dam bhar meñ āveñge
اگر ہاتھوں سے اس شیریں ادا کے ذبح ہوں گے ہم	agar hāthoñ se us shīrīñ-adā ke zab.h hoñge ham
تو شربت کے سے گھونٹ آب دم خنجر میں آویں گے	to sharbat ke se ghūñT āb-e-dam-e-ḳhanjar meñ āveñge
یہی گر جوش گریہ ہے تو بہہ کر ساتھ اشکوں کے	yahī gar josh-e-girya hai to bah kar saath ashkoñ ke
ہزاروں پارۂ دل میرے چشم تر میں آویں گے	hazāroñ pāra-e-dil mere chashm-e-tar meñ āveñge
گر اس قید بلا سے اب کی چھوٹیں گے تو پھر ہرگز	gar is qaid-e-balā se ab kī chhūTeñge to phir hargiz
نہ ہم دام فریب شوخ غارت گر میں آویں گے	na ham dām-e-fareb-e-shoḳh-e-ġhārat-gar meñ āveñge
نہ جاتے گرچہ مر جاتے جو ہم معلوم کر جاتے	na jaate garche mar jaate jo ham mālūm kar jaate
کہ اتنا تنگ جا کر کوچہ دلبر میں آویں گے	ki itnā tañg jā kar kūcha-e-dilbar meñ āveñge
گریباں چاک لاکھوں ہاتھ سے اس مہر طلعت کے	garebāñ-chāk lākhoñ haath se us mehr-e-tal.at ke
برنگ صبح محشر عرصۂ محشر میں آویں گے	ba-rañg-e-sub.h-e-mahshar arsa-e-mahshar meñ āveñge
جو سرگردانی اپنی تیرے دیوانے دکھائیں گے	jo sargardānī apnī tere dīvāne dikhā.eñge
تو پھر کیا کیا بگولے دشت کے چکر میں آویں گے	to phir kyā kyā bagūle dasht ke chakkar meñ āveñge
ظفرؔ اپنا کرشمہ گر دکھایا چشم ساقی نے	'zafar' apnā karishma gar dikhāyā chashm-e-sāqī ne
تماشے جام جم کے سب نظر ساغر میں آویں گے	tamāshe jām-e-jam ke sab nazar sāġhar meñ āveñge
واں رسائی نہیں تو پھر کیا ہے	vaañ rasā.ī nahīñ to phir kyā hai
یہ جدائی نہیں تو پھر کیا ہے	ye judā.ī nahīñ to phir kyā hai
ہو ملاقات تو صفائی سے	ho mulāqāt to safā.ī se
اور صفائی نہیں تو پھر کیا ہے	aur safā.ī nahīñ to phir kyā hai
دل ربا کو ہے دل ربائی شرط	dilrubā ko hai dilrubā.ī shart
دل ربائی نہیں تو پھر کیا ہے	dilrubā.ī nahīñ to phir kyā hai
گلہ ہوتا ہے آشنائی میں	gila hotā hai āshnā.ī meñ
آشنائی نہیں تو پھر کیا ہے	āshnā.ī nahīñ to phir kyā hai
اللہ اللہ رے ان بتوں کا غرور	allāh allāh re un butoñ kā ġhurūr
یہ خدائی نہیں تو پھر کیا ہے	ye ḳhudā.ī nahīñ to phir kyā hai
موت آئی تو ٹل نہیں سکتی	maut aa.ī to Tal nahīñ saktī
اور آئی نہیں تو پھر کیا ہے	aur aa.ī nahīñ to phir kyā hai
مگس قاب اغنیا ہونا ہے	magas-e-qāb aġhniyā honā hai
بے حیائی نہیں تو پھر کیا ہے	be-hayā.ī nahīñ to phir kyā hai
بوسۂ لب دل شکستہ کو	bosa-e-lab dil-e-shikasta ko
مومیائی نہیں تو پھر کیا ہے	momyā.ī nahīñ to phir kyā hai
نہیں رونے میں گر ظفرؔ تاثیر	nahīñ rone meñ gar 'zafar' tāsīr
جگ ہنسائی نہیں تو پھر کیا ہے	jag-hañsā.ī nahīñ to phir kyā hai
بھری ہے دل میں جو حسرت کہوں تو کس سے کہوں	bharī hai dil meñ jo hasrat kahūñ to kis se kahūñ
سنے ہے کون مصیبت کہوں تو کس سے کہوں	sune hai kaun musībat kahūñ to kis se kahūñ
جو تو ہو صاف تو کچھ میں بھی صاف تجھ سے کہوں	jo tū ho saaf to kuchh maiñ bhī saaf tujh se kahūñ
ترے ہے دل میں کدورت کہوں تو کس سے کہوں	tire hai dil meñ kudūrat kahūñ to kis se kahūñ
نہ کوہ کن ہے نہ مجنوں کہ تھے مرے ہمدرد	na kohkan hai na majnūñ ki the mire hamdard
میں اپنا درد محبت کہوں تو کس سے کہوں	maiñ apnā dard-e-mohabbat kahūñ to kis se kahūñ
دل اس کو آپ دیا آپ ہی پشیماں ہوں	dil us ko aap diyā aap hī pashemāñ huuñ
کہ سچ ہے اپنی ندامت کہوں تو کس سے کہوں	ki sach hai apnī nadāmat kahūñ to kis se kahūñ
کہوں میں جس سے اسے ہووے سنتے ہی وحشت	kahūñ maiñ jis se use hove sunte hī vahshat
پھر اپنا قصۂ وحشت کہوں تو کس سے کہوں	phir apnā qissa-e-vahshat kahūñ to kis se kahūñ
رہا ہے تو ہی تو غم خوار اے دل غمگیں	rahā hai tū hī to ġham-ḳhvār ai dil-e-ġham-ghīñ
ترے سوا غم فرقت کہوں تو کس سے کہوں	tire sivā ġham-e-furqat kahūñ to kis se kahūñ
جو دوست ہو تو کہوں تجھ سے دوستی کی بات	jo dost ho to kahūñ tujh se dostī kī baat
تجھے تو مجھ سے عداوت کہوں تو کس سے کہوں	tujhe to mujh se adāvat kahūñ to kis se kahūñ
نہ مجھ کو کہنے کی طاقت کہوں تو کیا احوال	na mujh ko kahne kī tāqat kahūñ to kyā ahvāl
نہ اس کو سننے کی فرصت کہوں تو کس سے کہوں	na us ko sunñe kī fursat kahūñ to kis se kahūñ
کسی کو دیکھتا اتنا نہیں حقیقت میں	kisī ko dekhtā itnā nahīñ haqīqat meñ
ظفرؔ میں اپنی حقیقت کہوں تو کس سے کہوں	'zafar' maiñ apnī haqīqat kahūñ to kis se kahūñ
کیا کچھ نہ کیا اور ہیں کیا کچھ نہیں کرتے	kyā kuchh na kiyā aur haiñ kyā kuchh nahīñ karte
کچھ کرتے ہیں ایسا بخدا کچھ نہیں کرتے	kuchh karte haiñ aisā ba-ḳhudā kuchh nahīñ karte
اپنے مرض غم کا حکیم اور کوئی ہے	apne maraz-e-ġham kā hakīm aur koī hai
ہم اور طبیبوں کی دوا کچھ نہیں کرتے	ham aur tabīboñ kī davā kuchh nahīñ karte
معلوم نہیں ہم سے حجاب ان کو ہے کیسا	mālūm nahīñ ham se hijāb un ko hai kaisā
اوروں سے تو وہ شرم و حیا کچھ نہیں کرتے	auroñ se to vo sharm o hayā kuchh nahīñ karte
گو کرتے ہیں ظاہر کو صفا اہل کدورت	go karte haiñ zāhir ko safā ahl-e-kudūrat
پر دل کو نہیں کرتے صفا کچھ نہیں کرتے	par dil ko nahīñ karte safā kuchh nahīñ karte
وہ دلبری اب تک مری کچھ کرتے ہیں لیکن	vo dilbarī ab tak mirī kuchh karte haiñ lekin
تاثیر ترے نالے دلا کچھ نہیں کرتے	tāsīr tire naale dilā kuchh nahīñ karte
دل ہم نے دیا تھا تجھے امید وفا پر	dil ham ne diyā thā tujhe ummīd-e-vafā par
تم ہم سے نہیں کرتے وفا کچھ نہیں کرتے	tum ham se nahīñ karte vafā kuchh nahīñ karte
کرتے ہیں وہ اس طرح ظفرؔ دل پہ جفائیں	karte haiñ vo is tarah 'zafar' dil pe jafā.eñ
ظاہر میں یہ جانو کہ جفا کچھ نہیں کرتے	zāhir meñ ye jaano ki jafā kuchh nahīñ karte
کیونکہ ہم دنیا میں آئے کچھ سبب کھلتا نہیں	kyūñki ham duniyā meñ aa.e kuchh sabab khultā nahīñ
اک سبب کیا بھید واں کا سب کا سب کھلتا نہیں	ik sabab kyā bhed vaañ kā sab kā sab khultā nahīñ
پوچھتا ہے حال بھی گر وہ تو مارے شرم کے	pūchhtā hai haal bhī gar vo to maare sharm ke
غنچۂ تصویر کے مانند لب کھلتا نہیں	ġhuncha-e-tasvīr ke mānind lab khultā nahīñ
شاہد مقصود تک پہنچیں گے کیونکر دیکھیے	shāhid-e-maqsūd tak pahuñcheñge kyūñkar dekhiye
بند ہے باب تمنا ہے غضب کھلتا نہیں	band hai bāb-e-tamannā hai ġhazab khultā nahīñ
بند ہے جس خانۂ زنداں میں دیوانہ تیرا	band hai jis ḳhāna-e-zindāñ meñ dīvāna terā
اس کا دروازہ پری رو روز و شب کھلتا نہیں	us kā darvāza parī-rū roz o shab khultā nahīñ
دل ہے یہ غنچہ نہیں ہے اس کا عقدہ اے صبا	dil hai ye ġhuncha nahīñ hai is kā uqda ai sabā
کھولنے کا جب تلک آوے نہ ڈھب کھلتا نہیں	kholne kā jab talak aave na Dhab khultā nahīñ
عشق نے جن کو کیا خاطر گرفتہ ان کا دل	ishq ne jin ko kiyā ḳhātir-girafta un kā dil
لاکھ ہووے گرچہ سامان طرب کھلتا نہیں	laakh hove garche sāmān-e-tarab khultā nahīñ
کس طرح معلوم ہووے اس کے دل کا مدعا	kis tarah mālūm hove us ke dil kā mudda.ā
مجھ سے باتوں میں ظفرؔ وہ غنچہ لب کھلتا نہیں	mujh se bātoñ meñ 'zafar' vo ġhuncha-lab khultā nahīñ
برنگ بوئے گل اس باغ کے ہم آشنا ہوتے	ba-rañg-e-bū-e-gul us baaġh ke ham āshnā hote
کہ ہم راہ صبا ٹک سیر کرتے پھر ہوا ہوتے	ki hamrāh-e-sabā Tuk sair karte phir havā hote
سراپا آرزو ہونے نے بندہ کر دیا ہم کو	sarāpā aarzū hone ne banda kar diyā ham ko
وگرنہ ہم خدا تھے گر دل بے مدعا ہوتے	vagarna ham ḳhudā the gar dil-e-be-mudda.ā hote
فلک اے کاش ہم کو خاک ہی رکھتا کہ اس میں ہم	falak ai kaash ham ko ḳhaak hī rakhtā ki is meñ ham
غبار راہ ہوتے یا کسو کی خاک پا ہوتے	ġhubār-e-rāh hote yā kasū kī ḳhāk-e-pā hote
الٰہی کیسے ہوتے ہیں جنہیں ہے بندگی خواہش	ilāhī kaise hote haiñ jinheñ hai bandagī ḳhvāhish
ہمیں تو شرم دامن گیر ہوتی ہے خدا ہوتے	hameñ to sharm dāman-gīr hotī hai ḳhudā hote
تو ہے کس ناحیے سے اے دیار عشق کیا جانوں	tū hai kis nāhiye se ai dayār-e-ishq kyā jānūñ
ترے باشندگاں ہم کاش سارے بے وفا ہوتے	tire bāshindagāñ ham kaash saare bevafā hote
اب ایسے ہیں کہ صانع کے مزاج اوپر بہم پہنچے	ab aise haiñ ki sāne.a ke mizāj uupar baham pahuñche
جو خاطر خواہ اپنے ہم ہوئے ہوتے تو کیا ہوتے	jo ḳhātir-ḳhvāh apne ham hue hote to kyā hote
کہیں جو کچھ ملامت گر بجا ہے میرؔ کیا جانیں	kahīñ jo kuchh malāmat gar bajā hai 'mīr' kyā jāneñ
انہیں معلوم تب ہوتا کہ ویسے سے جدا ہوتے	unheñ ma.alūm tab hotā ki vaise se judā hote
ہم آپ ہی کو اپنا مقصود جانتے ہیں	ham aap hī ko apnā maqsūd jānte haiñ
اپنے سوائے کس کو موجود جانتے ہیں	apne sivā.e kis ko maujūd jānte haiñ
عجز و نیاز اپنا اپنی طرف ہے سارا	ijz-o-niyāz apnā apnī taraf hai saarā
اس مشت خاک کو ہم مسجود جانتے ہیں	is musht-e-ḳhāk ko ham masjūd jānte haiñ
صورت پذیر ہم بن ہرگز نہیں وے مانے	sūrat-pazīr ham bin hargiz nahīñ ve maane
اہل نظر ہمیں کو معبود جانتے ہیں	ahl-e-nazar hamīñ ko ma.abūd jānte haiñ
عشق ان کی عقل کو ہے جو ماسوا ہمارے	ishq un kī aql ko hai jo mā-sivā hamāre
ناچیز جانتے ہیں نا بود جانتے ہیں	nāchīz jānte haiñ nā-būd jānte haiñ
اپنی ہی سیر کرنے ہم جلوہ گر ہوئے تھے	apnī hī sair karne ham jalva-gar hue the
اس رمز کو ولیکن معدود جانتے ہیں	is ramz ko va-lekin mādūd jānte haiñ
یا رب کسے ہے ناقہ ہر غنچہ اس چمن کا	yārab kase hai naaqa har ġhuncha is chaman kā
راہ وفا کو ہم تو مسدود جانتے ہیں	rāh-e-vafā ko ham to masdūd jānte haiñ
یہ ظلم بے نہایت دشوار تر کہ خوباں	ye zulm-e-be-nihāyat dushvār-tar ki ḳhūbāñ
بد وضعیوں کو اپنی محمود جانتے ہیں	bad-vaz.iyoñ ko apnī mahmūd jānte haiñ
کیا جانے داب صحبت از خویش رفتگاں کا	kyā jaane daab sohbat az ḳhvesh raftagāñ kā
مجلس میں شیخ صاحب کچھ کود جانتے ہیں	majlis meñ shaiḳh-sāhib kuchh kuud jānte haiñ
مر کر بھی ہاتھ آوے تو میرؔ مفت ہے وہ	mar kar bhī haath aave to 'mīr' muft hai vo
جی کے زیان کو بھی ہم سود جانتے ہیں	jī ke ziyān ko bhī ham suud jānte haiñ
جو اس شور سے میرؔ روتا رہے گا	jo is shor se 'mīr' rotā rahegā
تو ہمسایہ کاہے کو سوتا رہے گا	to ham-sāya kaahe ko sotā rahegā
میں وہ رونے والا جہاں سے چلا ہوں	maiñ vo rone vaalā jahāñ se chalā huuñ
جسے ابر ہر سال روتا رہے گا	jise abr har saal rotā rahegā
مجھے کام رونے سے اکثر ہے ناصح	mujhe kaam rone se aksar hai nāseh
تو کب تک مرے منہ کو دھوتا رہے گا	tū kab tak mire muñh ko dhotā rahegā
بس اے گریہ آنکھیں تری کیا نہیں ہیں	bas ai girya āñkheñ tirī kyā nahīñ haiñ
کہاں تک جہاں کو ڈبوتا رہے گا	kahāñ tak jahāñ ko Dubotā rahegā
مرے دل نے وہ نالہ پیدا کیا ہے	mire dil ne vo naala paidā kiyā hai
جرس کے بھی جو ہوش کھوتا رہے گا	jaras ke bhī jo hosh khotā rahegā
تو یوں گالیاں غیر کو شوق سے دے	tū yuuñ gāliyāñ ġhair ko shauq se de
ہمیں کچھ کہے گا تو ہوتا رہے گا	hameñ kuchh kahegā to hotā rahegā
بس اے میرؔ مژگاں سے پونچھ آنسوؤں کو	bas ai 'mīr' mizhgāñ se poñchh āñsuoñ ko
تو کب تک یہ موتی پروتا رہے گا	tū kab tak ye motī pirotā rahegā
آ جائیں ہم نظر جو کوئی دم بہت ہے یاں	aa jaa.eñ ham nazar jo koī dam bahut hai yaañ
مہلت ہمیں بسان شرر کم بہت ہے یاں	mohlat hameñ bisān-e-sharar kam bahut hai yaañ
یک لحظہ سینہ کوبی سے فرصت ہمیں نہیں	yak lahza sīna-kūbī se fursat hameñ nahīñ
یعنی کہ دل کے جانے کا ماتم بہت ہے یاں	ya.anī ki dil ke jaane kā mātam bahut hai yaañ
حاصل ہے کیا سواے ترائی کے دہر میں	hāsil hai kyā sivā.e tarā.ī ke dahr meñ
اٹھ آسماں تلے سے کہ شبنم بہت ہے یاں	uTh āsmāñ tale se ki shabnam bahut hai yaañ
مائل بہ غیر ہونا تجھ ابرو کا عیب ہے	mā.il-ba-ġhair honā tujh abrū kā aib hai
تھی زور یہ کماں ولے خم چم بہت ہے یاں	thī zor ye kamāñ vale ḳham-cham bahut hai yaañ
ہم رہروان راہ فنا دیر رہ چکے	ham rah-ravān-e-rāh-e-fanā der rah chuke
وقفہ بسان صبح کوئی دم بہت ہے یاں	vaqfa bisān-e-sub.h koī dam bahut hai yaañ
اس بت کدے میں معنی کا کس سے کریں سوال	is but-kade meñ ma.anī kā kis se kareñ savāl
آدم نہیں ہے صورت آدم بہت ہے یاں	aadam nahīñ hai sūrat-e-ādam bahut hai yaañ
عالم میں لوگ ملنے کی گوں اب نہیں رہے	aalam meñ log milne kī goñ ab nahīñ rahe
ہر چند ایسا ویسا تو عالم بہت ہے یاں	har-chand aisā vaisā to aalam bahut hai yaañ
ویسا چمن سے سادہ نکلتا نہیں کوئی	vaisā chaman se saada nikaltā nahīñ koī
رنگینی ایک اور خم و چم بہت ہے یاں	rañgīnī ek aur ḳham-o-cham bahut hai yaañ
اعجاز عیسوی سے نہیں بحث عشق میں	ejāz-e-īsvī se nahīñ bahas ishq meñ
تیری ہی بات جان مجسم بہت ہے یاں	terī hī baat jaan mujassam bahut hai yaañ
میرے ہلاک کرنے کا غم ہے عبث تمہیں	mere halāk karne kā ġham hai abas tumheñ
تم شاد زندگانی کرو غم بہت ہے یاں	tum shaad zindagānī karo ġham bahut hai yaañ
دل مت لگا رخ عرق آلود یار سے	dil mat lagā ruḳh-e-araq-ālūd yaar se
آئینے کو اٹھا کہ زمیں نم بہت ہے یاں	ā.īne ko uThā ki zamīñ nam bahut hai yaañ
شاید کہ کام صبح تک اپنا کھنچے نہ میرؔ	shāyad ki kaam sub.h tak apnā khiñche na 'mīr'
احوال آج شام سے درہم بہت ہے یاں	ahvāl aaj shaam se darham bahut hai yaañ
عمر بھر ہم رہے شرابی سے	umr bhar ham rahe sharābī se
دل پر خوں کی اک گلابی سے	dil-e-pur-ḳhūñ kī ik gulābī se
جی ڈھا جائے ہے سحر سے آہ	jī Dhahā jaa.e hai sahar se aah
رات گزرے گی کس خرابی سے	raat guzregī kis ḳharābī se
کھلنا کم کم کلی نے سیکھا ہے	khilnā kam kam kalī ne sīkhā hai
اس کی آنکھوں کی نیم خوابی سے	us kī āñkhoñ kī nīm-ḳhvābī se
برقعہ اٹھتے ہی چاند سا نکلا	burqa uThte hī chāñd sā niklā
داغ ہوں اس کی بے حجابی سے	daaġh huuñ us kī be-hijābī se
کام تھے عشق میں بہت پر میرؔ	kaam the ishq meñ bahut par 'mīr'
ہم ہی فارغ ہوئے شتابی سے	ham hī fāriġh hue shitābī se
اشک آنکھوں میں کب نہیں آتا	ashk āñkhoñ meñ kab nahīñ aatā
لوہو آتا ہے جب نہیں آتا	lohū aatā hai jab nahīñ aatā
ہوش جاتا نہیں رہا لیکن	hosh jaatā nahīñ rahā lekin
جب وہ آتا ہے تب نہیں آتا	jab vo aatā hai tab nahīñ aatā
صبر تھا ایک مونس ہجراں	sabr thā ek monis-e-hijrāñ
سو وہ مدت سے اب نہیں آتا	so vo muddat se ab nahīñ aatā
دل سے رخصت ہوئی کوئی خواہش	dil se ruḳhsat huī koī ḳhvāhish
گریہ کچھ بے سبب نہیں آتا	girya kuchh be-sabab nahīñ aatā
عشق کو حوصلہ ہے شرط ارنہ	ishq ko hausla hai shart arna
بات کا کس کو ڈھب نہیں آتا	baat kā kis ko Dhab nahīñ aatā
جی میں کیا کیا ہے اپنے اے ہمدم	jī meñ kyā kyā hai apne ai hamdam
پر سخن تا بلب نہیں آتا	par suḳhan tā-ba-lab nahīñ aatā
دور بیٹھا غبار میرؔ اس سے	duur baiThā ġhubār-e-'mīr' us se
عشق بن یہ ادب نہیں آتا	ishq bin ye adab nahīñ aatā
چلتے ہو تو چمن کو چلئے کہتے ہیں کہ بہاراں ہے	chalte ho to chaman ko chaliye kahte haiñ ki bahārāñ hai
پات ہرے ہیں پھول کھلے ہیں کم کم باد و باراں ہے	paat hare haiñ phuul khile haiñ kam-kam bād-o-bārāñ hai
رنگ ہوا سے یوں ٹپکے ہے جیسے شراب چواتے ہیں	rañg havā se yuuñ Tapke hai jaise sharāb chuvāte haiñ
آگے ہو مے خانے کے نکلو عہد بادہ گساراں ہے	aage ho mai-ḳhāne ke niklo ahd-e-bāda-gusārāñ hai
عشق کے میداں داروں میں بھی مرنے کا ہے وصف بہت	ishq ke maidāñ-dāroñ meñ bhī marne kā hai vasf bahut
یعنی مصیبت ایسی اٹھانا کار کار گزاراں ہے	ya.anī musībat aisī uThānā kār-e-kār-guzārāñ hai
دل ہے داغ جگر ہے ٹکڑے آنسو سارے خون ہوئے	dil hai daaġh jigar hai TukḌe aañsū saare ḳhuun hue
لوہو پانی ایک کرے یہ عشق لالہ عذاراں ہے	lohū paanī ek kare ye ishq-e-lāla-azārāñ hai
کوہ کن و مجنوں کی خاطر دشت و کوہ میں ہم نہ گئے	kohkan o majnūñ kī ḳhātir dasht-o-koh meñ ham na ga.e
عشق میں ہم کو میرؔ نہایت پاس عزت داراں ہے	ishq meñ ham ko 'mīr' nihāyat pās-e-izzat-dārāñ hai
کیا کہوں تم سے میں کہ کیا ہے عشق	kyā kahūñ tum se maiñ ki kyā hai ishq
جان کا روگ ہے بلا ہے عشق	jaan kā rog hai balā hai ishq
عشق ہی عشق ہے جہاں دیکھو	ishq hī ishq hai jahāñ dekho
سارے عالم میں بھر رہا ہے عشق	saare aalam meñ bhar rahā hai ishq
عشق ہے طرز و طور عشق کے تئیں	ishq hai tarz o taur ishq ke ta.iiñ
کہیں بندہ کہیں خدا ہے عشق	kahīñ banda kahīñ ḳhudā hai ishq
عشق معشوق عشق عاشق ہے	ishq ma.ashūq ishq āshiq hai
یعنی اپنا ہی مبتلا ہے عشق	ya.anī apnā hī mubtalā hai ishq
گر پرستش خدا کی ثابت کی	gar parastish ḳhudā kī sābit kī
کسو صورت میں ہو بھلا ہے عشق	kisū sūrat meñ ho bhalā hai ishq
دل کش ایسا کہاں ہے دشمن جاں	dilkash aisā kahāñ hai dushman-e-jāñ
مدعی ہے پہ مدعا ہے عشق	mudda.ī hai pa mudda.ā hai ishq
ہے ہمارے بھی طور کا عاشق	hai hamāre bhī taur kā āshiq
جس کسی کو کہیں ہوا ہے عشق	jis kisī ko kahīñ huā hai ishq
کوئی خواہاں نہیں محبت کا	koī ḳhvāhāñ nahīñ mohabbat kā
تو کہے جنس ناروا ہے عشق	tū kahe jins-e-nā-ravā hai ishq
میرؔ جی زرد ہوتے جاتے ہو	'mīr'-jī zard hote jaate ho
کیا کہیں تم نے بھی کیا ہے عشق	kyā kahīñ tum ne bhī kiyā hai ishq
کیا حقیقت کہوں کہ کیا ہے عشق	kyā haqīqat kahūñ ki kyā hai ishq
حق شناسوں کے ہاں خدا ہے عشق	haq-shanāsoñ ke haañ ḳhudā hai ishq
دل لگا ہو تو جی جہاں سے اٹھا	dil lagā ho to jī jahāñ se uThā
موت کا نام پیار کا ہے عشق	maut kā naam pyaar kā hai ishq
اور تدبیر کو نہیں کچھ دخل	aur tadbīr ko nahīñ kuchh daḳhl
عشق کے درد کی دوا ہے عشق	ishq ke dard kī davā hai ishq
کیا ڈبایا محیط میں غم کے	kyā Dubāyā muhīt meñ ġham ke
ہم نے جانا تھا آشنا ہے عشق	ham ne jaanā thā āshnā hai ishq
عشق سے جا نہیں کوئی خالی	ishq se jā nahīñ koī ḳhālī
دل سے لے عرش تک بھرا ہے عشق	dil se le arsh tak bharā hai ishq
کوہ کن کیا پہاڑ کاٹے گا	kohkan kyā pahāḌ kāTegā
پردے میں زور آزما ہے عشق	parde meñ zor-āzmā hai ishq
عشق ہے عشق کرنے والوں کو	ishq hai ishq karne vāloñ ko
کیسا کیسا بہم کیا ہے عشق	kaisā kaisā baham kiyā hai ishq
کون مقصد کو عشق بن پہنچا	kaun maqsad ko ishq bin pahuñchā
آرزو عشق مدعا ہے عشق	aarzū ishq mudda.ā hai ishq
میرؔ مرنا پڑے ہے خوباں پر	'mīr' marnā paḌe hai ḳhūbāñ par
عشق مت کر کہ بد بلا ہے عشق	ishq mat kar ki bad balā hai ishq
دیکھ تو دل کہ جاں سے اٹھتا ہے	dekh to dil ki jaañ se uThtā hai
یہ دھواں سا کہاں سے اٹھتا ہے	ye dhuāñ sā kahāñ se uThtā hai
گور کس دل جلے کی ہے یہ فلک	gor kis diljale kī hai ye falak
شعلہ اک صبح یاں سے اٹھتا ہے	shola ik sub.h yaañ se uThtā hai
خانۂ دل سے زینہار نہ جا	ḳhāna-e-dil se zīnhār na jā
کوئی ایسے مکاں سے اٹھتا ہے	koī aise makāñ se uThtā hai
نالہ سر کھینچتا ہے جب میرا	naala sar khīñchtā hai jab merā
شور اک آسماں سے اٹھتا ہے	shor ik āsmāñ se uThtā hai
لڑتی ہے اس کی چشم شوخ جہاں	laḌtī hai us kī chashm-e-shoḳh jahāñ
ایک آشوب واں سے اٹھتا ہے	ek āshob vaañ se uThtā hai
سدھ لے گھر کی بھی شعلۂ آواز	sudh le ghar kī bhī shola-e-āvāz
دود کچھ آشیاں سے اٹھتا ہے	duud kuchh āshiyāñ se uThtā hai
بیٹھنے کون دے ہے پھر اس کو	baiThne kaun de hai phir us ko
جو ترے آستاں سے اٹھتا ہے	jo tire āstāñ se uThtā hai
یوں اٹھے آہ اس گلی سے ہم	yuuñ uThe aah us galī se ham
جیسے کوئی جہاں سے اٹھتا ہے	jaise koī jahāñ se uThtā hai
عشق اک میرؔ بھاری پتھر ہے	ishq ik 'mīr' bhārī patthar hai
کب یہ تجھ ناتواں سے اٹھتا ہے	kab ye tujh nā-tavāñ se uThtā hai
عشق میں ذلت ہوئی خفت ہوئی تہمت ہوئی	ishq meñ zillat huī ḳhiffat huī tohmat huī
آخر آخر جان دی یاروں نے یہ صحبت ہوئی	āḳhir āḳhir jaan dī yāroñ ne ye sohbat huī
عکس اس بے دید کا تو متصل پڑتا تھا صبح	aks us be-dīd kā to muttasil paḌtā thā sub.h
دن چڑھے کیا جانوں آئینے کی کیا صورت ہوئی	din chaḌhe kyā jānūñ ā.īne kī kyā sūrat huī
لوح سینہ پر مری سو نیزۂ خطی لگے	lauh-e-sīna par mirī sau neza-e-ḳhattī lage
خستگی اس دل شکستہ کی اسی بابت ہوئی	ḳhastagī is dil-shikasta kī isī bābat huī
کھولتے ہی آنکھیں پھر یاں موندنی ہم کو پڑیں	kholte hī āñkheñ phir yaañ mūñdnī ham ko paḌīñ
دید کیا کوئی کرے وہ کس قدر مہلت ہوئی	diid kyā koī kare vo kis qadar mohlat huī
پاؤں میرا کلبۂ احزاں میں اب رہتا نہیں	paañv merā kalba-e-ahzāñ meñ ab rahtā nahīñ
رفتہ رفتہ اس طرف جانے کی مجھ کو لت ہوئی	rafta rafta us taraf jaane kī mujh ko lat huī
مر گیا آوارہ ہو کر میں تو جیسے گرد باد	mar gayā āvāra ho kar maiñ to jaise gard-bād
پر جسے یہ واقعہ پہنچا اسے وحشت ہوئی	par jise ye vāqi.a pahuñchā use vahshat huī
شاد و خوش طالع کوئی ہوگا کسو کو چاہ کر	shaad o ḳhush-tāle koī hogā kisū ko chaah kar
میں تو کلفت میں رہا جب سے مجھے الفت ہوئی	maiñ to kulfat meñ rahā jab se mujhe ulfat huī
دل کا جانا آج کل تازہ ہوا ہو تو کہوں	dil kā jaanā aaj kal taaza huā ho to kahūñ
گزرے اس بھی سانحے کو ہم نشیں مدت ہوئی	guzre us bhī sānehe ko ham-nashīñ muddat huī
شوق دل ہم نا توانوں کا لکھا جاتا ہے کب	shauq-e-dil ham nā-tavānoñ kā likhā jaatā hai kab
اب تلک آپ ہی پہنچنے کی اگر طاقت ہوئی	ab talak aap hī pahuñchne kī agar tāqat huī
کیا کف دست ایک میداں تھا بیاباں عشق کا	kyā kaf-e-dast ek maidāñ thā bayābāñ ishq kā
جان سے جب اس میں گزرے تب ہمیں راحت ہوئی	jaan se jab us meñ guzre tab hameñ rāhat huī
یوں تو ہم عاجز ترین خلق عالم ہیں ولے	yuuñ to ham ājiz-tarīn-e-ḳhalq-e-ālam haiñ vale
دیکھیو قدرت خدا کی گر ہمیں قدرت ہوئی	dekhiyo qudrat ḳhudā kī gar hameñ qudrat huī
گوش زد چٹ پٹ ہی مرنا عشق میں اپنے ہوا	gosh zad chaT-paT hī marnā ishq meñ apne huā
کس کو اس بیماری جانکاہ سے فرصت ہوئی	kis ko is bīmāri-e-jāñkāh se fursat huī
بے زباں جو کہتے ہیں مجھ کو سو چپ رہ جائیں گے	be-zabāñ jo kahte haiñ mujh ko so chup rah jā.eñge
معرکے میں حشر کے گر بات کی رخصت ہوئی	mārke meñ hashr ke gar baat kī ruḳhsat huī
ہم نہ کہتے تھے کہ نقش اس کا نہیں نقاش سہل	ham na kahte the ki naqsh us kā nahīñ naqqāsh sahl
چاند سارا لگ گیا تب نیم رخ صورت ہوئی	chāñd saarā lag gayā tab nīm-ruḳh sūrat huī
اس غزل پر شام سے تو صوفیوں کو وجد تھا	is ġhazal par shaam se to sūfiyoñ ko vajd thā
پھر نہیں معلوم کچھ مجلس کی کیا حالت ہوئی	phir nahīñ mālūm kuchh majlis kī kyā hālat huī
کم کسو کو میرؔ کی میت کی ہاتھ آئی نماز	kam kisū ko 'mīr' kī mayyat kī haath aa.ī namāz
نعش پر اس بے سر و پا کی بلا کثرت ہوئی	na.ash par us be-sar-o-pā kī balā kasrat huī
بنی تھی کچھ اک اس سے مدت کے بعد	banī thī kuchh ik us se muddat ke baad
سو پھر بگڑی پہلی ہی صحبت کے بعد	so phir bigḌī pahlī hī sohbat ke baad
جدائی کے حالات میں کیا کہوں	judā.ī ke hālāt maiñ kyā kahūñ
قیامت تھی ایک ایک ساعت کے بعد	qayāmat thī ek ek saa.at ke baad
موا کوہ کن بے ستوں کھود کر	muā kohkan be-sutūñ khod kar
یہ راحت ہوئی ایسی محنت کے بعد	ye rāhat huī aisī mehnat ke baad
لگا آگ پانی کو دوڑے ہے تو	lagā aag paanī ko dauḌe hai tū
یہ گرمی تری اس شرارت کے بعد	ye garmī tirī is sharārat ke baad
کہے کو ہمارے کب ان نے سنا	kahe ko hamāre kab un ne sunā
کوئی بات مانی سو منت کے بعد	koī baat maanī so minnat ke baad
سخن کی نہ تکلیف ہم سے کرو	suḳhan kī na taklīf ham se karo
لہو ٹپکے ہے اب شکایت کے بعد	lahū Tapke hai ab shikāyat ke baad
نظر میرؔ نے کیسی حسرت سے کی	nazar 'mīr' ne kaisī hasrat se kī
بہت روئے ہم اس کی رخصت کے بعد	bahut ro.e ham us kī ruḳhsat ke baad
راہ دور عشق میں روتا ہے کیا	rāh-e-dūr-e-ishq meñ rotā hai kyā
آگے آگے دیکھیے ہوتا ہے کیا	aage aage dekhiye hotā hai kyā
قافلے میں صبح کے اک شور ہے	qāfile meñ sub.h ke ik shor hai
یعنی غافل ہم چلے سوتا ہے کیا	ya.anī ġhāfil ham chale sotā hai kyā
سبز ہوتی ہی نہیں یہ سرزمیں	sabz hotī hī nahīñ ye sarzamīñ
تخم خواہش دل میں تو بوتا ہے کیا	tuḳhm-e-ḳhvāhish dil meñ tū botā hai kyā
یہ نشان عشق ہیں جاتے نہیں	ye nishān-e-ishq haiñ jaate nahīñ
داغ چھاتی کے عبث دھوتا ہے کیا	daaġh chhātī ke abas dhotā hai kyā
غیرت یوسف ہے یہ وقت عزیز	ġhairat-e-yūsuf hai ye vaqt-e-azīz
میرؔ اس کو رائیگاں کھوتا ہے کیا	'mīr' us ko rā.egāñ khotā hai kyā
جن جن کو تھا یہ عشق کا آزار مر گئے	jin jin ko thā ye ishq kā āzār mar ga.e
اکثر ہمارے ساتھ کے بیمار مر گئے	aksar hamāre saath ke bīmār mar ga.e
ہوتا نہیں ہے اس لب نوخط پہ کوئی سبز	hotā nahīñ hai us lab-e-nau-ḳhat pe koī sabz
عیسیٰ و خضر کیا سبھی یک بار مر گئے	iisā o ḳhizr kyā sabhī yak-bār mar ga.e
یوں کانوں کان گل نے نہ جانا چمن میں آہ	yuuñ kānoñ-kān gul ne na jaanā chaman meñ aah
سر کو پٹک کے ہم پس دیوار مر گئے	sar ko paTak ke ham pas-e-dīvār mar ga.e
صد کارواں وفا ہے کوئی پوچھتا نہیں	sad kārvāñ vafā hai koī pūchhtā nahīñ
گویا متاع دل کے خریدار مر گئے	goyā matā-e-dil ke ḳharīdār mar ga.e
مجنوں نہ دشت میں ہے نہ فرہاد کوہ میں	majnūñ na dasht meñ hai na farhād koh meñ
تھا جن سے لطف زندگی وے یار مر گئے	thā jin se lutf-e-zindagī ve yaar mar ga.e
گر زندگی یہی ہے جو کرتے ہیں ہم اسیر	gar zindagī yahī hai jo karte haiñ ham asiir
تو وے ہی جی گئے جو گرفتار مر گئے	to ve hī jī ga.e jo giraftār mar ga.e
افسوس وے شہید کہ جو قتل گاہ میں	afsos ve shahīd ki jo qatl-gāh meñ
لگتے ہی اس کے ہاتھ کی تلوار مر گئے	lagte hī us ke haath kī talvār mar ga.e
تجھ سے دو چار ہونے کی حسرت کے مبتلا	tujh se do-chār hone kī hasrat ke mubtilā
جب جی ہوئے وبال تو ناچار مر گئے	jab jī hue vabāl to nā-chār mar ga.e
گھبرا نہ میرؔ عشق میں اس سہل زیست پر	ghabrā na 'mīr' ishq meñ us sahal-e-zīst par
جب بس چلا نہ کچھ تو مرے یار مر گئے	jab bas chalā na kuchh to mire yaar mar ga.e
پتا پتا بوٹا بوٹا حال ہمارا جانے ہے	pattā pattā buuTā buuTā haal hamārā jaane hai
جانے نہ جانے گل ہی نہ جانے باغ تو سارا جانے ہے	jaane na jaane gul hī na jaane baaġh to saarā jaane hai
لگنے نہ دے بس ہو تو اس کے گوہر گوش کو بالے تک	lagne na de bas ho to us ke gauhar-e-gosh ko baale tak
اس کو فلک چشم مہ و خور کی پتلی کا تارا جانے ہے	us ko falak chashm-mah-o-ḳhur kī putlī kā taarā jaane hai
آگے اس متکبر کے ہم خدا خدا کیا کرتے ہیں	aage us mutakabbir ke ham ḳhudā ḳhudā kiyā karte haiñ
کب موجود خدا کو وہ مغرور خود آرا جانے ہے	kab maujūd ḳhudā ko vo maġhrūr-e-ḳhud-ārā jaane hai
عاشق سا تو سادہ کوئی اور نہ ہوگا دنیا میں	āshiq sā to saada koī aur na hogā duniyā meñ
جی کے زیاں کو عشق میں اس کے اپنا وارا جانے ہے	jī ke ziyāñ ko ishq meñ us ke apnā vaarā jaane hai
چارہ گری بیماری دل کی رسم شہر حسن نہیں	chāragarī bīmāri-e-dil kī rasm-e-shahr-e-husn nahīñ
ورنہ دلبر ناداں بھی اس درد کا چارہ جانے ہے	varna dilbar-e-nādāñ bhī is dard kā chāra jaane hai
کیا ہی شکار فریبی پر مغرور ہے وہ صیاد بچہ	kyā hī shikār-farebī par maġhrūr hai vo sayyād bacha
طائر اڑتے ہوا میں سارے اپنے اساریٰ جانے ہے	taa.ir uḌte havā meñ saare apne asārā jaane hai
مہر و وفا و لطف و عنایت ایک سے واقف ان میں نہیں	mehr o vafā o lutf-o-ināyat ek se vāqif in meñ nahīñ
اور تو سب کچھ طنز و کنایہ رمز و اشارہ جانے ہے	aur to sab kuchh tanz o kināya ramz o ishāra jaane hai
کیا کیا فتنے سر پر اس کے لاتا ہے معشوق اپنا	kyā kyā fitne sar par us ke laatā hai māshūq apnā
جس بے دل بے تاب و تواں کو عشق کا مارا جانے ہے	jis be-dil be-tāb-o-tavāñ ko ishq kā maarā jaane hai
رخنوں سے دیوار چمن کے منہ کو لے ہے چھپا یعنی	raḳhnoñ se dīvār-e-chaman ke muñh ko le hai chhupā yaanī
ان سوراخوں کے ٹک رہنے کو سو کا نظارہ جانے ہے	in surāḳhoñ ke Tuk rahne ko sau kā nazāra jaane hai
تشنۂ خوں ہے اپنا کتنا میرؔ بھی ناداں تلخی کش	tishna-e-ḳhūñ hai apnā kitnā 'mīr' bhī nādāñ talḳhī-kash
دم دار آب تیغ کو اس کے آب گوارا جانے ہے	dum-dār āb-e-teġh ko us ke āb-e-gavārā jaane hai
آوے گی میری قبر سے آواز میرے بعد	āvegī merī qabr se āvāz mere ba.ad
ابھریں گے عشق دل سے ترے راز میرے بعد	ubhreñge ishq-e-dil se tire raaz mere ba.ad
جینا مرا تو تجھ کو غنیمت ہے نا سمجھ	jiinā mirā to tujh ko ġhanīmat hai nā-samajh
کھینچے گا کون پھر یہ ترے ناز میرے بعد	khīñgā kaun phir ye tire naaz mere ba.ad
شمع مزار اور یہ سوز جگر مرا	sham-e-mazār aur ye soz-e-jigar mirā
ہر شب کریں گے زندگی ناساز میرے بعد	har shab kareñge zindagī nā-sāz mere ba.ad
حسرت ہے اس کے دیکھنے کی دل میں بے قیاس	hasrat hai is ke dekhne kī dil meñ be-qayās
اغلب کہ میری آنکھیں رہیں باز میرے بعد	aġhlab ki merī āñkheñ raheñ baaz mere ba.ad
کرتا ہوں میں جو نالے سرانجام باغ میں	kartā huuñ maiñ jo naale sar-anjām baaġh meñ
منہ دیکھو پھر کریں گے ہم آواز میرے بعد	muñh dekho phir kareñge ham āvāz mere ba.ad
بن گل موا ہی میں تو پہ تو جا کے لوٹیو	bin gul muā hī maiñ to pa tū jā ke lauTiyo
صحن چمن میں اے پر پرواز میرے بعد	sehn-e-chaman meñ ai par-e-parvāz mere ba.ad
بیٹھا ہوں میرؔ مرنے کو اپنے میں مستعد	baiThā huuñ 'mīr' marne ko apne meñ musta.id
پیدا نہ ہوں گے مجھ سے بھی جانباز میرے بعد	paidā na hoñge mujh se bhī jāñbāz mere ba.ad
جب رونے بیٹھتا ہوں تب کیا کسر رہے ہے	jab rone baiThtā huuñ tab kyā kasar rahe hai
رومال دو دو دن تک جوں ابر تر رہے ہے	rūmāl do do din tak juuñ abr tar rahe hai
آہ سحر کی میری برچھی کے وسوسے سے	āh-e-sahar kī merī barchhī ke vasvase se
خورشید کے منہ اوپر اکثر سپر رہے ہے	ḳhurshīd ke muñh uupar aksar sipar rahe hai
آگہ تو رہیے اس کی طرز رہ و روش سے	aagah to rahiye us kī tarz-e-rah-o-ravish se
آنے میں اس کے لیکن کس کو خبر رہے ہے	aane meñ us ke lekin kis ko ḳhabar rahe hai
ان روزوں اتنی غفلت اچھی نہیں ادھر سے	un rozoñ itnī ġhaflat achchhī nahīñ idhar se
اب اضطراب ہم کو دو دو پہر رہے ہے	ab iztirāb ham ko do do pahr rahe hai
آب حیات کی سی ساری روش ہے اس کی	āb-e-hayāt kī sī saarī ravish hai us kī
پر جب وہ اٹھ چلے ہے ایک آدھ مر رہے ہے	par jab vo uTh chale hai ek aadh mar rahe hai
تلوار اب لگا ہے بے ڈول پاس رکھنے	talvār ab lagā hai be-Dol paas rakhne
خون آج کل کسو کا وہ شوخ کر رہے ہے	ḳhuun aaj kal kisū kā vo shoḳh kar rahe hai
در سے کبھو جو آتے دیکھا ہے میں نے اس کو	dar se kabhū jo aate dekhā hai maiñ ne us ko
تب سے ادھر ہی اکثر میری نظر رہے ہے	tab se udhar hī aksar merī nazar rahe hai
آخر کہاں تلک ہم اک روز ہو چکیں گے	āḳhir kahāñ talak ham ik roz ho chukeñge
برسوں سے وعدۂ شب ہر صبح پر رہے ہے	barsoñ se va.ada-e-shab har sub.h par rahe hai
میرؔ اب بہار آئی صحرا میں چل جنوں کر	'mīr' ab bahār aa.ī sahrā meñ chal junūñ kar
کوئی بھی فصل گل میں نادان گھر رہے ہے	koī bhī fasl-e-gul meñ nādān ghar rahe hai
لذت سے نہیں خالی جانوں کا کھپا جانا	lazzat se nahīñ ḳhālī jānoñ kā khapā jaanā
کب خضر و مسیحا نے مرنے کا مزہ جانا	kab ḳhizr o masīhā ne marne kā maza jaanā
ہم جاہ و حشم یاں کا کیا کہیے کہ کیا جانا	ham jāh-o-hasham yaañ kā kyā kahiye ki kyā jaanā
خاتم کو سلیماں کی انگشتر پا جانا	ḳhātim ko sulaimāñ kī añgushtar-e-pā jaanā
یہ بھی ہے ادا کوئی خورشید نمط پیارے	ye bhī hai adā koī ḳhurshīd namat pyāre
منہ صبح دکھا جانا پھر شام چھپا جانا	muñh sub.h dikhā jaanā phir shaam chhupā jaanā
کب بندگی میری سی بندہ کرے گا کوئی	kab bandagī merī sī banda karegā koī
جانے ہے خدا اس کو میں تجھ کو خدا جانا	jaane hai ḳhudā us ko maiñ tujh ko ḳhudā jaanā
تھا ناز بہت ہم کو دانست پر اپنی بھی	thā naaz bahut ham ko dānist par apnī bhī
آخر وہ برا نکلا ہم جس کو بھلا جانا	āḳhir vo burā niklā ham jis ko bhalā jaanā
گردن کشی کیا حاصل مانند بگولے کی	gardan-kashī kyā hāsil mānind bagūle kī
اس دشت میں سر گاڑے جوں سیل چلا جانا	is dasht meñ sar gaaḌe juuñ sail chalā jaanā
اس گریۂ خونیں کا ہو ضبط تو بہتر ہے	is girya-e-ḳhūnīñ kā ho zabt to behtar hai
اچھا نہیں چہرے پر لوہو کا بہا جانا	achchhā nahīñ chehre par lohū kā bahā jaanā
یہ نقش دلوں پر سے جانے کا نہیں اس کو	ye naqsh diloñ par se jaane kā nahīñ us ko
عاشق کے حقوق آ کر ناحق بھی مٹا جانا	āshiq ke huqūq aa kar nāhaq bhī miTā jaanā
ڈھب دیکھنے کا ایدھر ایسا ہی تمہارا تھا	Dhab dekhne kā īdhar aisā hī tumhārā thā
جاتے تو ہو پر ہم سے ٹک آنکھ ملا جانا	jaate to ho par ham se Tuk aañkh milā jaanā
اس شمع کی مجلس میں جانا ہمیں پھر واں سے	us sham.a kī majlis meñ jaanā hameñ phir vaañ se
اک زخم زباں تازہ ہر روز اٹھا جانا	ik zaḳhm-e-zabāñ taaza har roz uThā jaanā
اے شور قیامت ہم سوتے ہی نہ رہ جاویں	ai shor-e-qayāmat ham sote hī na rah jāveñ
اس راہ سے نکلے تو ہم کو بھی جگا جانا	is raah se nikle to ham ko bhī jagā jaanā
کیا پانی کے مول آ کر مالک نے گہر بیچا	kyā paanī ke mol aa kar mālik ne guhar bechā
ہے سخت گراں سستا یوسف کا بکا جانا	hai saḳht girāñ sastā yūsuf kā bikā jaanā
ہے میری تری نسبت روح اور جسد کی سی	hai merī tirī nisbat ruuh aur jasad kī sī
کب آپ سے میں تجھ کو اے جان جدا جانا	kab aap se maiñ tujh ko ai jaan judā jaanā
جاتی ہے گزر جی پر اس وقت قیامت سی	jaatī hai guzar jī par us vaqt qayāmat sī
یاد آوے ہے جب تیرا یکبارگی آ جانا	yaad aave hai jab terā yak-bārgī aa jaanā
برسوں سے مرے اس کی رہتی ہے یہی صحبت	barsoñ se mire us kī rahtī hai yahī sohbat
تیغ اس کو اٹھانا تو سر مجھ کو جھکا جانا	teġh us ko uThānā to sar mujh ko jhukā jaanā
کب میرؔ بسر آئے تم ویسے فریبی سے	kab 'mīr' basar aa.e tum vaise farebī se
دل کو تو لگا بیٹھے لیکن نہ لگا جانا	dil ko to lagā baiThe lekin na lagā jaanā
آئے ہیں میرؔ منہ کو بنائے خفا سے آج	aa.e haiñ 'mīr' muñh ko banā.e ḳhafā se aaj
شاید بگڑ گئی ہے کچھ اس بے وفا سے آج	shāyad bigaḌ ga.ī hai kuchh us bevafā se aaj
واشد ہوئی نہ دل کو فقیروں کے بھی ملے	vāshud huī na dil ko faqīroñ ke bhī mile
کھلتی نہیں گرہ یہ کسو کی دعا سے آج	khultī nahīñ girah ye kasū kī duā se aaj
جینے میں اختیار نہیں ورنہ ہم نشیں	jiine meñ iḳhtiyār nahīñ varna ham-nashīñ
ہم چاہتے ہیں موت تو اپنی خدا سے آج	ham chāhte haiñ maut to apnī ḳhudā se aaj
ساقی ٹک ایک موسم گل کی طرف بھی دیکھ	saaqī Tuk ek mausam-e-gul kī taraf bhī dekh
ٹپکا پڑے ہے رنگ چمن میں ہوا سے آج	Tapkā paḌe hai rañg chaman meñ havā se aaj
تھا جی میں اس سے ملیے تو کیا کیا نہ کہیے میرؔ	thā jī meñ us se miliye to kyā kyā na kahiye 'mīr'
پر کچھ کہا گیا نہ غم دل حیا سے آج	par kuchh kahā gayā na ġham-e-dil hayā se aaj
فقیرانہ آئے صدا کر چلے	faqīrāna aa.e sadā kar chale
کہ میاں خوش رہو ہم دعا کر چلے	ki myaañ ḳhush raho ham duā kar chale
جو تجھ بن نہ جینے کو کہتے تھے ہم	jo tujh bin na jiine ko kahte the ham
سو اس عہد کو اب وفا کر چلے	so is ahd ko ab vafā kar chale
شفا اپنی تقدیر ہی میں نہ تھی	shifā apnī taqdīr hī meñ na thī
کہ مقدور تک تو دوا کر چلے	ki maqdūr tak to davā kar chale
پڑے ایسے اسباب پایان کار	paḌe aise asbāb pāyān-e-kār
کہ ناچار یوں جی جلا کر چلے	ki nā-chār yuuñ jī jalā kar chale
وہ کیا چیز ہے آہ جس کے لیے	vo kyā chiiz hai aah jis ke liye
ہر اک چیز سے دل اٹھا کر چلے	har ik chiiz se dil uThā kar chale
کوئی ناامیدانہ کرتے نگاہ	koī nā-umīdāna karte nigāh
سو تم ہم سے منہ بھی چھپا کر چلے	so tum ham se muñh bhī chhupā kar chale
بہت آرزو تھی گلی کی تری	bahut aarzū thī galī kī tirī
سو یاں سے لہو میں نہا کر چلے	so yaañ se lahū meñ nahā kar chale
دکھائی دیئے یوں کہ بے خود کیا	dikhā.ī diye yuuñ ki be-ḳhud kiyā
ہمیں آپ سے بھی جدا کر چلے	hameñ aap se bhī judā kar chale
جبیں سجدہ کرتے ہی کرتے گئی	jabīñ sajda karte hī karte ga.ī
حق بندگی ہم ادا کر چلے	haq-e-bandagī ham adā kar chale
پرستش کی یاں تک کہ اے بت تجھے	parastish kī yaañ tak ki ai but tujhe
نظر میں سبھوں کی خدا کر چلے	nazar meñ sabhoñ kī ḳhudā kar chale
جھڑے پھول جس رنگ گلبن سے یوں	jhaḌe phuul jis rañg gulbun se yuuñ
چمن میں جہاں کے ہم آ کر چلے	chaman meñ jahāñ ke ham aa kar chale
نہ دیکھا غم دوستاں شکر ہے	na dekhā ġham-e-dostāñ shukr hai
ہمیں داغ اپنا دکھا کر چلے	hamīñ daaġh apnā dikhā kar chale
گئی عمر در بند فکر غزل	ga.ī umr dar-band-e-fikr-e-ġhazal
سو اس فن کو ایسا بڑا کر چلے	so is fan ko aisā baḌā kar chale
کہیں کیا جو پوچھے کوئی ہم سے میرؔ	kaheñ kyā jo pūchhe koī ham se 'mīr'
جہاں میں تم آئے تھے کیا کر چلے	jahāñ meñ tum aa.e the kyā kar chale
اس عہد میں الٰہی محبت کو کیا ہوا	is ahd meñ ilāhī mohabbat ko kyā huā
چھوڑا وفا کو ان نے مروت کو کیا ہوا	chhoḌā vafā ko un ne muravvat ko kyā huā
امیدوار وعدۂ دیدار مر چلے	ummid-vār-e-vāda-e-dīdār mar chale
آتے ہی آتے یارو قیامت کو کیا ہوا	aate hī aate yaaro qayāmat ko kyā huā
کب تک تظلم آہ بھلا مرگ کے تئیں	kab tak tazallum aah bhalā marg ke ta.iiñ
کچھ پیش آیا واقعہ رحمت کو کیا ہوا	kuchh pesh aayā vāqi.a rahmat ko kyā huā
اس کے گئے پر ایسے گئے دل سے ہم نشیں	us ke ga.e par aise ga.e dil se ham-nashīñ
معلوم بھی ہوا نہ کہ طاقت کو کیا ہوا	mālūm bhī huā na ki tāqat ko kyā huā
بخشش نے مجھ کو ابر کرم کی کیا خجل	baḳhshish ne mujh ko abr-e-karam kī kiyā ḳhajil
اے چشم جوش اشک ندامت کو کیا ہوا	ai chashm josh-e-ashk-e-nadāmat ko kyā huā
جاتا ہے یار تیغ بکف غیر کی طرف	jaatā hai yaar teġh-ba-kaf ġhair kī taraf
اے کشتۂ ستم تری غیرت کو کیا ہوا	ai kushta-e-sitam tirī ġhairat ko kyā huā
تھی صعب عاشقی کی بدایت ہی میرؔ پر	thī sāb-e-āshiqī kī badāyat hī 'mīr' par
کیا جانیے کہ حال نہایت کو کیا ہوا	kyā jāniye ki hāl-e-nihāyat ko kyā huā
بارہا گور دل جھنکا لایا	bār-hā gor-e-dil jhañkā laayā
اب کے شرط وفا بجا لایا	ab ke shart-e-vafā bajā laayā
قدر رکھتی نہ تھی متاع دل	qadr rakhtī na thī matā-e-dil
سارے عالم میں میں دکھا لایا	saare aalam meñ maiñ dikhā laayā
دل کہ یک قطرہ خوں نہیں ہے بیش	dil ki yak qatra ḳhuuñ nahīñ hai besh
ایک عالم کے سر بلا لایا	ek aalam ke sar balā laayā
سب پہ جس بار نے گرانی کی	sab pe jis baar ne girānī kī
اس کو یہ ناتواں اٹھا لایا	us ko ye nā-tavāñ uThā laayā
دل مجھے اس گلی میں لے جا کر	dil mujhe us galī meñ le jā kar
اور بھی خاک میں ملا لایا	aur bhī ḳhaak meñ milā laayā
ابتدا ہی میں مر گئے سب یار	ibtidā hī meñ mar ga.e sab yaar
عشق کی کون انتہا لایا	ishq kī kaun intihā laayā
اب تو جاتے ہیں بت کدے سے میرؔ	ab to jaate haiñ but-kade se 'mīr'
پھر ملیں گے اگر خدا لایا	phir mileñge agar ḳhudā laayā
اس کا خیال چشم سے شب خواب لے گیا	us kā ḳhayāl chashm se shab ḳhvāb le gayā
قسمے کہ عشق جی سے مرے تاب لے گیا	qasme ki ishq jī se mire taab le gayā
کن نیندوں اب تو سوتی ہے اے چشم گریہ ناک	kin nīndoñ ab tū sotī hai ai chashm-e-girya-nāk
مژگاں تو کھول شہر کو سیلاب لے گیا	mizhgāñ to khol shahr ko sailāb le gayā
آوے جو مصطبہ میں تو سن لو کہ راہ سے	aave jo mastaba meñ to sun lo ki raah se
واعظ کو ایک جام مئے ناب لے گیا	vaa.iz ko ek jām-e-mai-e-nāb le gayā
نے دل رہا بجا ہے نہ صبر و حواس و ہوش	ne dil rahā bajā hai na sabr o havās o hosh
آیا جو سیل عشق سب اسباب لے گیا	aayā jo sail-e-ishq sab asbāb le gayā
میرے حضور شمع نے گریہ جو سر کیا	mere huzūr sham.a ne girya jo sar kiyā
رویا میں اس قدر کہ مجھے آب لے گیا	royā maiñ is qadar ki mujhe aab le gayā
احوال اس شکار زبوں کا ہے جائے رحم	ahvāl us shikār zubūñ kā hai jaa.e rahm
جس ناتواں کو مفت نہ قصاب لے گیا	jis nā-tavāñ ko muft na qassāb le gayā
منہ کی جھلک سے یار کے بے ہوش ہو گئے	muñh kī jhalak se yaar ke behosh ho ga.e
شب ہم کو میرؔ پرتو مہتاب لے گیا	shab ham ko 'mīr' partav-e-mahtāb le gayā
آرزوئیں ہزار رکھتے ہیں	ārzūeñ hazār rakhte haiñ
تو بھی ہم دل کو مار رکھتے ہیں	to bhī ham dil ko maar rakhte haiñ
برق کم حوصلہ ہے ہم بھی تو	barq kam-hausla hai ham bhī to
دل کو بے قرار رکھتے ہیں	dil ko be-qarār rakhte haiñ
غیر ہی مورد عنایت ہے	ġhair hī maurid-e-ināyat hai
ہم بھی تو تم سے پیار رکھتے ہیں	ham bhī to tum se pyaar rakhte haiñ
نہ نگہ نے پیام نے وعدہ	na nigah ne payām ne vaada
نام کو ہم بھی یار رکھتے ہیں	naam ko ham bhī yaar rakhte haiñ
ہم سے خوش زمزمہ کہاں یوں تو	ham se ḳhush-zamzama kahāñ yuuñ to
لب و لہجہ ہزار رکھتے ہیں	lab o lahja hazār rakhte haiñ
چوٹٹے دل کے ہیں بتاں مشہور	choTTe dil ke haiñ butāñ mash.hūr
بس یہی اعتبار رکھتے ہیں	bas yahī e'tibār rakhte haiñ
پھر بھی کرتے ہیں میرؔ صاحب عشق	phir bhī karte haiñ 'mīr' sāhab ishq
ہیں جواں اختیار رکھتے ہیں	haiñ javāñ iḳhtiyār rakhte haiñ
آہ جس وقت سر اٹھاتی ہے	aah jis vaqt sar uThātī hai
عرش پر برچھیاں چلاتی ہے	arsh par barchhiyāñ chalātī hai
ناز بردار لب ہے جاں جب سے	nāz-bardāar-e-lab hai jaañ jab se
تیرے خط کی خبر کو پاتی ہے	tere ḳhat kī ḳhabar ko paatī hai
اے شب ہجر راست کہہ تجھ کو	ai shab-e-hijr raast kah tujh ko
بات کچھ صبح کی بھی آتی ہے	baat kuchh sub.h kī bhī aatī hai
چشم بددور چشم تر اے میرؔ	chashm-e-bad-dūr-chasm-e-tar ai 'mīr'
آنکھیں طوفان کو دکھاتی ہے	āñkheñ tūfān ko dikhātī hai
جن کے لیے اپنے تو یوں جان نکلتے ہیں	jin ke liye apne to yuuñ jaan nikalte haiñ
اس راہ میں وے جیسے انجان نکلتے ہیں	is raah meñ ve jaise anjān nikalte haiñ
کیا تیر ستم اس کے سینے میں بھی ٹوٹے تھے	kyā tīr-e-sitam us ke siine meñ bhī TuuTe the
جس زخم کو چیروں ہوں پیکان نکلتے ہیں	jis zaḳhm ko chīrūñ huuñ paikān nikalte haiñ
مت سہل ہمیں جانو پھرتا ہے فلک برسوں	mat sahl hameñ jaano phirtā hai falak barsoñ
تب خاک کے پردے سے انسان نکلتے ہیں	tab ḳhaak ke parde se insān nikalte haiñ
کس کا ہے قماش ایسا گودڑ بھرے ہیں سارے	kis kā hai qimāsh aisā gūdaḌ bhare haiñ saare
دیکھو نہ جو لوگوں کے دیوان نکلتے ہیں	dekho na jo logoñ ke dīvān nikalte haiñ
گہ لوہو ٹپکتا ہے گہ لخت دل آنکھوں سے	gah lohū Tapaktā hai gah laḳht-e-dil āñkhoñ se
یا ٹکڑے جگر ہی کے ہر آن نکلتے ہیں	yā TukḌe jigar hī ke har aan nikalte haiñ
کریے تو گلہ کس سے جیسی تھی ہمیں خواہش	kariye to gila kis se jaisī thī hameñ ḳhvāhish
اب ویسے ہی یہ اپنے ارمان نکلتے ہیں	ab vaise hī ye apne armān nikalte haiñ
جاگہ سے بھی جاتے ہو منہ سے بھی خشن ہو کر	jāgah se bhī jaate ho muñh se bhī ḳhashin ho kar
وے حرف نہیں ہیں جو شایان نکلتے ہیں	ve harf nahīñ haiñ jo shāyān nikalte haiñ
سو کاہے کو اپنی تو جوگی کی سی پھیری ہے	so kaahe ko apnī tū jogī kī sī pherī hai
برسوں میں کبھو ایدھر ہم آن نکلتے ہیں	barsoñ meñ kabhū īdhar ham aan nikalte haiñ
ان آئینہ رویوں کے کیا میرؔ بھی عاشق ہیں	un ā.īna-rūyoñ ke kyā 'mīr' bhī āshiq haiñ
جب گھر سے نکلتے ہیں حیران نکلتے ہیں	jab ghar se nikalte haiñ hairān nikalte haiñ
عام حکم شراب کرتا ہوں	aam hukm-e-sharāb kartā huuñ
محتسب کو کباب کرتا ہوں	mohtasib ko kabāb kartā huuñ
ٹک تو رہ اے بنائے ہستی تو	Tuk to rah ai binā-e-hastī tū
تجھ کو کیسا خراب کرتا ہوں	tujh ko kaisā ḳharāb kartā huuñ
بحث کرتا ہوں ہو کے ابجد خواں	bahs kartā huuñ ho ke abjad-ḳhvāñ
کس قدر بے حساب کرتا ہوں	kis qadar be-hisāb kartā huuñ
کوئی بجھتی ہے یہ بھڑک میں عبث	koī bujhtī hai ye bhaḌak meñ abas
تشنگی پر عتاب کرتا ہوں	tishnagī par itaab kartā huuñ
سر تلک آب تیغ میں ہوں غرق	sar talak āb-e-teġh meñ huuñ ġharq
اب تئیں آب آب کرتا ہوں	ab ta.iiñ aab aab kartā huuñ
جی میں پھرتا ہے میرؔ وہ میرے	jī meñ phirtā hai 'mīr' vo mere
جاگتا ہوں کہ خواب کرتا ہوں	jāgtā huuñ ki ḳhvāb kartā huuñ
چمن میں گل نے جو کل دعوی جمال کیا	chaman meñ gul ne jo kal dāva-e-jamāl kiyā
جمال یار نے منہ اس کا خوب لال کیا	jamāl-e-yār ne muñh us kā ḳhuub laal kiyā
فلک نے آہ تری رہ میں ہم کو پیدا کر	falak ne aah tirī rah meñ ham ko paidā kar
برنگ سبزۂ نورستہ پائمال کیا	ba-rañg-e-sabza-e-nūrasta pā.emāl kiyā
رہی تھی دم کی کشاکش گلے میں کچھ باقی	rahī thī dam kī kashākash gale meñ kuchh baaqī
سو اس کی تیغ نے جھگڑا ہی انفصال کیا	so us kī teġh ne jhagḌā hī infisāl kiyā
مری اب آنکھیں نہیں کھلتیں ضعف سے ہمدم	mirī ab āñkheñ nahīñ khultīñ zo.af se hamdam
نہ کہہ کہ نیند میں ہے تو یہ کیا خیال کیا	na kah ki niiñd meñ hai tū ye kyā ḳhayāl kiyā
بہار رفتہ پھر آئی ترے تماشے کو	bahār-e-rafta phir aa.ī tire tamāshe ko
چمن کو یمن قدم نے ترے نہال کیا	chaman ko yumn-e-qadam ne tire nihāl kiyā
جواب نامہ سیاہی کا اپنی ہے وہ زلف	javāb-nāma siyāhī kā apnī hai vo zulf
کسو نے حشر کو ہم سے اگر سوال کیا	kisū ne hashr ko ham se agar savāl kiyā
لگا نہ دل کو کہیں کیا سنا نہیں تو نے	lagā na dil ko kahīñ kyā sunā nahīñ tū ne
جو کچھ کہ میرؔ کا اس عاشقی نے حال کیا	jo kuchh ki 'mīr' kā is āshiqī ne haal kiyā
جس سر کو غرور آج ہے یاں تاجوری کا	jis sar ko ġhurūr aaj hai yaañ tāj-varī kā
کل اس پہ یہیں شور ہے پھر نوحہ گری کا	kal us pe yahīñ shor hai phir nauhagarī kā
شرمندہ ترے رخ سے ہے رخسار پری کا	sharminda tire ruḳh se hai ruḳhsār parī kā
چلتا نہیں کچھ آگے ترے کبک دری کا	chaltā nahīñ kuchh aage tire kabk-e-darī kā
آفاق کی منزل سے گیا کون سلامت	āfāq kī manzil se gayā kaun salāmat
اسباب لٹا راہ میں یاں ہر سفری کا	asbāb luTā raah meñ yaañ har safarī kā
زنداں میں بھی شورش نہ گئی اپنے جنوں کی	zindāñ meñ bhī shorish na ga.ī apne junūñ kī
اب سنگ مداوا ہے اس آشفتہ سری کا	ab sañg mudāvā hai is āshufta-sarī kā
ہر زخم جگر داور محشر سے ہمارا	har zaḳhm-e-jigar dāvar-e-mahshar se hamārā
انصاف طلب ہے تری بیداد گری کا	insāf-talab hai tirī bedād-garī kā
اپنی تو جہاں آنکھ لڑی پھر وہیں دیکھو	apnī to jahāñ aañkh laḌī phir vahīñ dekho
آئینے کو لپکا ہے پریشاں نظری کا	ā.īne ko lapkā hai pareshāñ-nazarī kā
صد موسم گل ہم کو تہ بال ہی گزرے	sad mausam-e-gul ham ko tah-e-bāl hī guzre
مقدور نہ دیکھا کبھو بے بال و پری کا	maqdūr na dekhā kabhū be-bāl-o-parī kā
اس رنگ سے جھمکے ہے پلک پر کہ کہے تو	is rañg se jhamke hai palak par ki kahe tū
ٹکڑا ہے مرا اشک عقیق جگری کا	TukḌā hai mirā ashk aqīq-e-jigarī kā
کل سیر کیا ہم نے سمندر کو بھی جا کر	kal sair kiyā ham ne samundar ko bhī jā kar
تھا دست نگر پنجۂ مژگاں کی تری کا	thā dast-e-nigar panja-e-mizhgāñ kī tarī kā
لے سانس بھی آہستہ کہ نازک ہے بہت کام	le saañs bhī āhista ki nāzuk hai bahut kaam
آفاق کی اس کارگہ شیشہ گری کا	āfāq kī is kārgah-e-shīshagarī kā
ٹک میرؔ جگر سوختہ کی جلد خبر لے	Tuk 'mīr'-e-jigar-soḳhta kī jald ḳhabar le
کیا یار بھروسا ہے چراغ سحری کا	kyā yaar bharosā hai charāġh-e-saharī kā
ہستی اپنی حباب کی سی ہے	hastī apnī habāb kī sī hai
یہ نمائش سراب کی سی ہے	ye numā.ish sarāb kī sī hai
نازکی اس کے لب کی کیا کہیے	nāzukī us ke lab kī kyā kahiye
پنکھڑی اک گلاب کی سی ہے	pañkhuḌī ik gulāb kī sī hai
چشم دل کھول اس بھی عالم پر	chashm-e-dil khol is bhī aalam par
یاں کی اوقات خواب کی سی ہے	yaañ kī auqāt ḳhvāb kī sī hai
بار بار اس کے در پہ جاتا ہوں	baar baar us ke dar pe jaatā huuñ
حالت اب اضطراب کی سی ہے	hālat ab iztirāb kī sī hai
نقطۂ خال سے ترا ابرو	nuqta-e-ḳhāl se tirā abrū
بیت اک انتخاب کی سی ہے	bait ik intiḳhāb kī sī hai
میں جو بولا کہا کہ یہ آواز	maiñ jo bolā kahā ki ye āvāz
اسی خانہ خراب کی سی ہے	usī ḳhāna-ḳharāb kī sī hai
آتش غم میں دل بھنا شاید	ātish-e-ġham meñ dil bhunā shāyad
دیر سے بو کباب کی سی ہے	der se bū kabāb kī sī hai
دیکھیے ابر کی طرح اب کے	dekhiye abr kī tarah ab ke
میری چشم پر آب کی سی ہے	merī chashm-e-pur-āb kī sī hai
میرؔ ان نیم باز آنکھوں میں	'mīr' un nīm-bāz āñkhoñ meñ
ساری مستی شراب کی سی ہے	saarī mastī sharāb kī sī hai
اب جو اک حسرت جوانی ہے	ab jo ik hasrat-e-javānī hai
عمر رفتہ کی یہ نشانی ہے	umr-e-rafta kī ye nishānī hai
رشک یوسف ہے آہ وقت عزیز	rashk-e-yūsuf hai aah vaqt-e-azīz
عمر اک بار کاروانی ہے	umr ik bār-e-kārvānī hai
گریہ ہر وقت کا نہیں بے ہیچ	girya har vaqt kā nahīñ be-hech
دل میں کوئی غم نہانی ہے	dil meñ koī ġham-e-nihānī hai
ہم قفس زاد قیدی ہیں ورنہ	ham qafas-zād qaidī haiñ varna
تا چمن ایک پرفشانی ہے	tā chaman ek par-fishānī hai
اس کی شمشیر تیز ہے ہمدم	us kī shamshīr tez hai hamdam
مر رہیں گے جو زندگانی ہے	mar raheñge jo zindagānī hai
غم و رنج و الم نکو یاں سے	ġham-o-rañj-o-alam niko yaañ se
سب تمہاری ہی مہربانی ہے	sab tumhārī hī mehrbānī hai
خاک تھی موجزن جہاں میں اور	ḳhaak thī maujzan jahāñ meñ aur
ہم کو دھوکا یہ تھا کہ پانی ہے	ham ko dhokā ye thā ki paanī hai
یاں ہوئے میرؔ تم برابر خاک	yaañ hue 'mīr' tum barābar ḳhaak
واں وہی ناز و سرگرانی ہے	vaañ vahī naaz o sargirānī hai
بارے دنیا میں رہو غم زدہ یا شاد رہو	baare duniyā meñ raho ġham-zada yā shaad raho
ایسا کچھ کر کے چلو یاں کہ بہت یاد رہو	aisā kuchh kar ke chalo yaañ ki bahut yaad raho
عشق پیچے کی طرح حسن گرفتاری ہے	ishq-peche kī tarah husn-e-giraftārī hai
لطف کیا سرو کی مانند گر آزاد رہو	lutf kyā sarv kī mānind gar āzād raho
ہم کو دیوانگی شہروں ہی میں خوش آتی ہے	ham ko dīvāngī shahroñ hī meñ ḳhush aatī hai
دشت میں قیس رہو کوہ میں فرہاد رہو	dasht meñ qais raho koh meñ farhād raho
وہ گراں خواب جو ہے ناز کا اپنے سو ہے	vo garāñ ḳhvāb jo hai naaz kā apne so hai
داد بیداد رہو شب کو کہ فریاد رہو	daad be-dād raho shab ko ki fariyād raho
میرؔ ہم مل کے بہت خوش ہوئے تم سے پیارے	'mīr' ham mil ke bahut ḳhush hue tum se pyāre
اس خرابے میں مری جان تم آباد رہو	is ḳharābe meñ mirī jaan tum ābād raho
یارو مجھے معاف رکھو میں نشے میں ہوں	yaaro mujhe muaaf rakho maiñ nashe meñ huuñ
اب دو تو جام خالی ہی دو میں نشے میں ہوں	ab do to jaam ḳhālī hī do maiñ nashe meñ huuñ
ایک ایک قرط دور میں یوں ہی مجھے بھی دو	ek ek qurt daur meñ yuuñ hī mujhe bhī do
جام شراب پر نہ کرو میں نشے میں ہوں	jām-e-sharāb pur na karo maiñ nashe meñ huuñ
مستی سے درہمی ہے مری گفتگو کے بیچ	mastī se darhamī hai mirī guftugū ke biich
جو چاہو تم بھی مجھ کو کہو میں نشے میں ہوں	jo chāho tum bhī mujh ko kaho maiñ nashe meñ huuñ
یا ہاتھوں ہاتھ لو مجھے مانند جام مے	yā hāthoñ haath lo mujhe mānind-e-jām-e-mai
یا تھوڑی دور ساتھ چلو میں نشے میں ہوں	yā thoḌī duur saath chalo maiñ nashe meñ huuñ
معذور ہوں جو پاؤں مرا بے طرح پڑے	ma.azūr huuñ jo paañv mirā be-tarah paḌe
تم سرگراں تو مجھ سے نہ ہو میں نشے میں ہوں	tum sargirāñ to mujh se na ho maiñ nashe meñ huuñ
بھاگی نماز جمعہ تو جاتی نہیں ہے کچھ	bhāgī namāz-e-juma to jaatī nahīñ hai kuchh
چلتا ہوں میں بھی ٹک تو رہو میں نشے میں ہوں	chaltā huuñ maiñ bhī Tuk to raho maiñ nashe meñ huuñ
نازک مزاج آپ قیامت ہیں میرؔ جی	nāzuk-mizāj aap qayāmat haiñ 'mīr' jī
جوں شیشہ میرے منہ نہ لگو میں نشے میں ہوں	juuñ shīsha mere muñh na lago maiñ nashe meñ huuñ
آگے جمال یار کے معذور ہو گیا	aage jamāl-e-yār ke ma.azūr ho gayā
گل اک چمن میں دیدۂ بے نور ہو گیا	gul ik chaman meñ dīda-e-be-nūr ho gayā
اک چشم منتظر ہے کہ دیکھے ہے کب سے راہ	ik chashm-e-muntazar hai ki dekhe hai kab se raah
جوں زخم تیری دوری میں ناسور ہو گیا	joñ zaḳhm terī duurī meñ nāsūr ho gayā
قسمت تو دیکھ شیخ کو جب لہر آئی تب	qismat to dekh shaiḳh ko jab lahar aa.ī tab
دروازہ شیرہ خانے کا معمور ہو گیا	darvāza shīra ḳhāne kā ma.amūr ho gayā
پہنچا قریب مرگ کے وہ صید ناقبول	pahuñchā qarīb marg ke vo said-e-nā-qubūl
جو تیری صید گاہ سے ٹک دور ہو گیا	jo terī said-e-gāh se Tak duur ho gayā
دیکھا یہ ناؤ نوش کہ نیش فراق سے	dekhā ye nāv-nosh ki nīsh-e-firāq se
سینہ تمام خانۂ زنبور ہو گیا	siina tamām ḳhāna-e-zambūr ho gayā
اس ماہ چاردہ کا چھپے عشق کیونکے آہ	is māh-e-chārdah kā chhape ishq kyūñke aah
اب تو تمام شہر میں مشہور ہو گیا	ab to tamām shahr meñ mash.hūr ho gayā
شاید کسو کے دل کو لگی اس گلی میں چوٹ	shāyad kaso ke dil ko lagī us galī meñ choT
میری بغل میں شیشۂ دل چور ہو گیا	merī baġhal meñ shīsha-e-dil chuur ho gayā
لاشہ مرا تسلی نہ زیر زمیں ہوا	lāsha mirā tasallī na zer-e-zamīñ huā
جب تک نہ آن کر وہ سر گور ہو گیا	jab tak na aan kar vo sar-e-gor ho gayā
دیکھا جو میں نے یار تو وہ میرؔ ہی نہیں	dekhā jo maiñ ne yaar to vo 'mīr' hī nahīñ
تیرے غم فراق میں رنجور ہو گیا	tere ġham-e-firāq meñ ranjūr ho gayā
عشق ہمارے خیال پڑا ہے خواب گئی آرام گیا	ishq hamāre ḳhayāl paḌā hai ḳhvāb ga.ī ārām gayā
جی کا جانا ٹھہر رہا ہے صبح گیا یا شام گیا	jī kā jaanā Thahar rahā hai sub.h gayā yā shaam gayā
عشق کیا سو دین گیا ایمان گیا اسلام گیا	ishq kiyā so diin gayā īmān gayā islām gayā
دل نے ایسا کام کیا کچھ جس سے میں ناکام گیا	dil ne aisā kaam kiyā kuchh jis se maiñ nākām gayā
کس کس اپنی کل کو رووے ہجراں میں بے کل اس کا	kis kis apnī kal ko rove hijrāñ meñ bekal us kā
خواب گئی ہے تاب گئی ہے چین گیا آرام گیا	ḳhvāb ga.ī hai taab ga.ī hai chain gayā ārām gayā
آیا یاں سے جانا ہی تو جی کا چھپانا کیا حاصل	aayā yaañ se jaanā hī to jī kā chhupānā kyā hāsil
آج گیا یا کل جاوے گا صبح گیا یا شام گیا	aaj gayā yā kal jāvegā sub.h gayā yā shaam gayā
ہائے جوانی کیا کیا کہیے شور سروں میں رکھتے تھے	haa.e javānī kyā kyā kahiye shor saroñ meñ rakhte the
اب کیا ہے وہ عہد گیا وہ موسم وہ ہنگام گیا	ab kyā hai vo ahd gayā vo mausam vo hañgām gayā
گالی جھڑکی خشم و خشونت یہ تو سر دست اکثر ہیں	gaalī jhiḌkī ḳhashm-o-ḳhushūnat ye to sar-e-dast aksar haiñ
لطف گیا احسان گیا انعام گیا اکرام گیا	lutf gayā ehsān gayā in.aam gayā ikrām gayā
لکھنا کہنا ترک ہوا تھا آپس میں تو مدت سے	likhnā kahnā tark huā thā aapas meñ to muddat se
اب جو قرار کیا ہے دل سے خط بھی گیا پیغام گیا	ab jo qarār kiyā hai dil se ḳhat bhī gayā paiġhām gayā
نالۂ میرؔ سواد میں ہم تک دوشیں شب سے نہیں آیا	nāla-e-'mīr' savād meñ ham tak doshīñ shab se nahīñ aayā
شاید شہر سے اس ظالم کے عاشق وہ بدنام گیا	shāyad shahr se us zālim ke āshiq vo badnām gayā
شعر کے پردے میں میں نے غم سنایا ہے بہت	sher ke parde meñ maiñ ne ġham sunāyā hai bahut
مرثیے نے دل کے میرے بھی رلایا ہے بہت	marsiye ne dil ke mere bhī rulāyā hai bahut
بے سبب آتا نہیں اب دم بہ دم عاشق کو غش	be-sabab aatā nahīñ ab dam-ba-dam āshiq ko ġhash
درد کھینچا ہے نہایت رنج اٹھایا ہے بہت	dard khīñchā hai nihāyat ranj uThāyā hai bahut
وادی و کہسار میں روتا ہوں ڈاڑھیں مار مار	vaadī o kohsār meñ rotā huuñ DāḌheñ maar maar
دلبران شہر نے مجھ کو ستایا ہے بہت	dilbarān-e-shahr ne mujh ko satāyā hai bahut
وا نہیں ہوتا کسو سے دل گرفتہ عشق کا	vā nahīñ hotā kisū se dil girafta ishq kā
ظاہراً غمگیں اسے رہنا خوش آیا ہے بہت	zāhiran ġhamgīñ use rahnā ḳhush aayā hai bahut
میرؔ گم گشتہ کا ملنا اتفاقی امر ہے	'mīr' gum-gashta kā milnā ittifāqī amr hai
جب کبھو پایا ہے خواہش مند پایا ہے بہت	jab kabhū paayā hai ḳhvāhish-mand paayā hai bahut
ہمارے آگے ترا جب کسو نے نام لیا	hamāre aage tirā jab kisū ne naam liyā
دل ستم زدہ کو ہم نے تھام تھام لیا	dil-e-sitam-zada ko ham ne thaam thaam liyā
قسم جو کھائیے تو طالع زلیخا کی	qasam jo khā.iye to tāla-e-zuleḳhā kī
عزیز مصر کا بھی صاحب اک غلام لیا	azīz-e-misr kā bhī sāhab ik ġhulām liyā
خراب رہتے تھے مسجد کے آگے مے خانے	ḳharāb rahte the masjid ke aage mai-ḳhāne
نگاہ مست نے ساقی کی انتقام لیا	nigāh-e-mast ne saaqī kī intiqām liyā
وہ کج روش نہ ملا راستے میں مجھ سے کبھی	vo kaj-ravish na milā rāste meñ mujh se kabhī
نہ سیدھی طرح سے ان نے مرا سلام لیا	na sīdhī tarah se un ne mirā salām liyā
مزا دکھاویں گے بے رحمی کا تری صیاد	mazā dikhāveñge be-rahmī kā tirī sayyād
گر اضطراب اسیری نے زیر دام لیا	gar iztirāb-e-asīrī ne zer-e-dām liyā
مرے سلیقے سے میری نبھی محبت میں	mire salīqe se merī nibhī mohabbat meñ
تمام عمر میں ناکامیوں سے کام لیا	tamām umr maiñ nākāmiyoñ se kaam liyā
اگرچہ گوشہ گزیں ہوں میں شاعروں میں میرؔ	agarche gosha-guzīñ huuñ maiñ shā.iroñ meñ 'mīr'
پہ میرے شور نے روئے زمیں تمام لیا	pa mere shor ne rū-e-zamīñ tamām liyā
جب نام ترا لیجیے تب چشم بھر آوے	jab naam tirā lījiye tab chashm bhar aave
اس زندگی کرنے کو کہاں سے جگر آوے	is zindagī karne ko kahāñ se jigar aave
تلوار کا بھی مارا خدا رکھے ہے ظالم	talvār kā bhī maarā ḳhudā rakkhe hai zālim
یہ تو ہو کوئی گور غریباں میں در آوے	ye to ho koī gor-e-ġharībāñ meñ dar aave
مے خانہ وہ منظر ہے کہ ہر صبح جہاں شیخ	mai-ḳhāna vo manzar hai ki har sub.h jahāñ shaiḳh
دیوار پہ خورشید کا مستی سے سر آوے	dīvār pe ḳhurshīd kā mastī se sar aave
کیا جانیں وے مرغان گرفتار چمن کو	kyā jāneñ ve murġhān-e-giraftār-e-chaman ko
جن تک کہ بصد ناز نسیم سحر آوے	jin tak ki ba-sad-nāz nasīm-e-sahar aave
تو صبح قدم رنجہ کرے ٹک تو ہے ورنہ	tū sub.h qadam-ranja kare Tuk to hai varna
کس واسطے عاشق کی شب غم بسر آوے	kis vāste āshiq kī shab-e-ġham basar aave
ہر سو سر تسلیم رکھے صید حرم ہیں	har sū sar-e-taslīm rakhe said-e-haram haiñ
وہ صید فگن تیغ بکف تا کدھر آوے	vo said-fagan teġh-ba-kaf tā kidhar aave
دیواروں سے سر مارتے پھرنے کا گیا وقت	dīvāroñ se sar mārte phirne kā gayā vaqt
اب تو ہی مگر آپ کبھو در سے در آوے	ab tū hī magar aap kabhū dar se dar aave
واعظ نہیں کیفیت مے خانہ سے آگاہ	vaa.iz nahīñ kaifiyyat-e-mai-ḳhāna se āgāh
یک جرعہ بدل ورنہ یہ مندیل دھر آوے	yak jur.a badal varna ye mindīl dhar aave
صناع ہیں سب خوار ازاں جملہ ہوں میں بھی	sannā.a haiñ sab ḳhvār azaañ jumla huuñ maiñ bhī
ہے عیب بڑا اس میں جسے کچھ ہنر آوے	hai aib baḌā us meñ jise kuchh hunar aave
اے وہ کہ تو بیٹھا ہے سر راہ پہ زنہار	ai vo ki tū baiThā hai sar-e-rāh pe zinhār
کہیو جو کبھو میرؔ بلاکش ادھر آوے	kahiyo jo kabhū 'mīr' balā-kash idhar aave
مت دشت محبت میں قدم رکھ کہ خضر کو	mat dasht-e-mohabbat meñ qadam rakh ki ḳhizar ko
ہر گام پہ اس رہ میں سفر سے حذر آوے	har gaam pe is rah meñ safar se hazar aave
باتیں ہماری یاد رہیں پھر باتیں ایسی نہ سنیے گا	bāteñ hamārī yaad raheñ phir bāteñ aisī na suniyegā
پڑھتے کسو کو سنیے گا تو دیر تلک سر دھنیے گا	paḌhte kisū ko suniyegā to der talak sar dhuniyegā
سعی و تلاش بہت سی رہے گی اس انداز کے کہنے کی	sa.ī o talāsh bahut sī rahegī is andāz ke kahne kī
صحبت میں علما فضلا کی جا کر پڑھیے گنیے گا	sohbat meñ ulmā fuzlā kī jā kar paḌhiye ginyegā
دل کی تسلی جب کہ ہوگی گفت و شنود سے لوگوں کی	dil kī tasallī jab ki hogī guft o shunūd se logoñ kī
آگ پھنکے گی غم کی بدن میں اس میں جلیے بھنیے گا	aag phuñkegī ġham kī badan meñ us meñ jaliye bhuniyegā
گرم اشعار میرؔ درونہ داغوں سے یہ بھر دیں گے	garm ash.ār 'mīr' darūna dāġhoñ se ye bhar deñge
زرد رو شہر میں پھریے گا گلیوں میں نے گل چنیے گا	zard-rū shahr meñ phiriyegā galiyoñ meñ ne gul chuniyegā
تھا مستعار حسن سے اس کے جو نور تھا	thā musta.ār husn se us ke jo nuur thā
خورشید میں بھی اس ہی کا ذرہ ظہور تھا	ḳhurshīd meñ bhī us hī kā zarra zuhūr thā
ہنگامہ گرم کن جو دل ناصبور تھا	hañgāma garm-kun jo dil-e-nā-subūr thā
پیدا ہر ایک نالے سے شور نشور تھا	paidā har ek naale se shor-e-nushūr thā
پہنچا جو آپ کو تو میں پہنچا خدا کے تئیں	pahuñchā jo aap ko to maiñ pahuñchā ḳhudā ke ta.iiñ
معلوم اب ہوا کہ بہت میں بھی دور تھا	mālūm ab huā ki bahut maiñ bhī duur thā
آتش بلند دل کی نہ تھی ورنہ اے کلیم	ātish buland dil kī na thī varna ai kalīm
یک شعلہ برق خرمن صد کوہ طور تھا	yak sho.ala barq-e-ḳhiraman-e-sad-koh-e-tūr thā
مجلس میں رات ایک ترے پرتوے بغیر	majlis meñ raat ek tire partave baġhair
کیا شمع کیا پتنگ ہر اک بے حضور تھا	kyā sham.a kyā patañg har ik be-huzūr thā
اس فصل میں کہ گل کا گریباں بھی ہے ہوا	us fasl meñ ki gul kā garebāñ bhī hai havā
دیوانہ ہو گیا سو بہت ذی شعور تھا	dīvāna ho gayā so bahut zī-shu.ūr thā
منعم کے پاس قاقم و سنجاب تھا تو کیا	mun.im ke paas qāqum o sanjāb thā to kyā
اس رند کی بھی رات گزر گئی جو عور تھا	us rind kī bhī raat guzar ga.ī jo uur thā
ہم خاک میں ملے تو ملے لیکن اے سپہر	ham ḳhaak meñ mile to mile lekin ai sip.har
اس شوخ کو بھی راہ پہ لانا ضرور تھا	us shoḳh ko bhī raah pe laanā zarūr thā
کل پاؤں ایک کاسۂ سر پر جو آ گیا	kal paañv ek kāsa-e-sar par jo aa gayā
یکسر وہ استخوان شکستوں سے چور تھا	yaksar vo ustuḳhvān shikastoñ se chuur thā
کہنے لگا کہ دیکھ کے چل راہ بے خبر	kahne lagā ki dekh ke chal raah be-ḳhabar
میں بھی کبھو کسو کا سر پر غرور تھا	maiñ bhī kabhū kisū kā sar-e-pur-ġhurūr thā
تھا وہ تو رشک حور بہشتی ہمیں میں میرؔ	thā vo to rashk-e-hūr-e-bahishtī hamīñ meñ 'mīr'
سمجھے نہ ہم تو فہم کا اپنی قصور تھا	samjhe na ham to fahm kā apnī qusūr thā
غم رہا جب تک کہ دم میں دم رہا	ġham rahā jab tak ki dam meñ dam rahā
دل کے جانے کا نہایت غم رہا	dil ke jaane kā nihāyat ġham rahā
حسن تھا تیرا بہت عالم فریب	husn thā terā bahut ālam-fareb
خط کے آنے پر بھی اک عالم رہا	ḳhat ke aane par bhī ik aalam rahā
دل نہ پہنچا گوشۂ داماں تلک	dil na pahuñchā gosha-e-dāmāñ talak
قطرۂ خوں تھا مژہ پر جم رہا	qatra-e-ḳhūñ thā mizha par jam rahā
سنتے ہیں لیلیٰ کے خیمے کو سیاہ	sunte haiñ lailā ke ḳheme ko siyāh
اس میں مجنوں کا مگر ماتم رہا	us meñ majnūñ kā magar mātam rahā
جامۂ احرام زاہد پر نہ جا	jāma-e-ehrām-e-zāhid par na jā
تھا حرم میں لیک نامحرم رہا	thā haram meñ lek nā-mahram rahā
زلفیں کھولیں تو تو ٹک آیا نظر	zulfeñ kholīñ to tū Tuk aayā nazar
عمر بھر یاں کام دل برہم رہا	umr bhar yaañ kām-e-dil barham rahā
اس کے لب سے تلخ ہم سنتے رہے	us ke lab se talḳh ham sunte rahe
اپنے حق میں آب حیواں سم رہا	apne haq meñ āb-e-haivāñ sam rahā
میرے رونے کی حقیقت جس میں تھی	mere rone kī haqīqat jis meñ thī
ایک مدت تک وہ کاغذ نم رہا	ek muddat tak vo kāġhaz nam rahā
صبح پیری شام ہونے آئی میرؔ	sub.h-e-pīrī shaam hone aa.ī 'mīr'
تو نہ چیتا یاں بہت دن کم رہا	tū na chetā yaañ bahut din kam rahā
منہ تکا ہی کرے ہے جس تس کا	muñh takā hī kare hai jis tis kā
حیرتی ہے یہ آئینہ کس کا	hairatī hai ye ā.īna kis kā
شام سے کچھ بجھا سا رہتا ہوں	shaam se kuchh bujhā sā rahtā huuñ
دل ہوا ہے چراغ مفلس کا	dil huā hai charāġh muflis kā
تھے برے مغبچوں کے تیور لیک	the bure muġhbachoñ ke tevar lek
شیخ مے خانے سے بھلا کھسکا	shaiḳh mai-ḳhāne se bhalā khiskā
داغ آنکھوں سے کھل رہے ہیں سب	daaġh āñkhoñ se khil rahe haiñ sab
ہاتھ دستہ ہوا ہے نرگس کا	haath dasta huā hai nargis kā
بحر کم ظرف ہے بسان حباب	bahr kam-zarf hai basān-e-habāb
کاسہ لیس اب ہوا ہے تو جس کا	kāsa-lais ab huā hai tū jis kā
فیض اے ابر چشم تر سے اٹھا	faiz ai abr chashm-e-tar se uThā
آج دامن وسیع ہے اس کا	aaj dāman vasī.a hai is kā
تاب کس کو جو حال میرؔ سنے	taab kis ko jo hāl-e-'mīr' sune
حال ہی اور کچھ ہے مجلس کا	haal hī aur kuchh hai majlis kā
آہ سحر نے سوزش دل کو مٹا دیا	āh-e-sahar ne sozish-e-dil ko miTā diyā
اس باؤ نے ہمیں تو دیا سا بجھا دیا	us baav ne hameñ to diyā sā bujhā diyā
سمجھی نہ باد صبح کہ آ کر اٹھا دیا	samjhī na baad sub.h ki aa kar uThā diyā
اس فتنۂ زمانہ کو ناحق جگا دیا	is fitna-e-zamāna ko nāhaq jagā diyā
پوشیدہ راز عشق چلا جائے تھا سو آج	poshīda rāz-e-ishq chalā jaa.e thā sau aaj
بے طاقتی نے دل کی وہ پردہ اٹھا دیا	be-tāqatī ne dil kī vo parda uThā diyā
اس موج خیز دہر میں ہم کو قضا نے آہ	us mauj-ḳhez dahr meñ ham ko qazā ne aah
پانی کے بلبلے کی طرح سے مٹا دیا	paanī ke bulbule kī tarah se miTā diyā
تھی لاگ اس کی تیغ کو ہم سے سو عشق نے	thī laag us kī teġh ko ham se sau ishq ne
دونوں کو معرکے میں گلے سے ملا دیا	donoñ ko ma.arke meñ gale se milā diyā
سب شور ما و من کو لیے سر میں مر گئے	sab shor-e-mā-o-man ko liye sar meñ mar ga.e
یاروں کو اس فسانے نے آخر سلا دیا	yāroñ ko is fasāne ne āḳhir sulā diyā
آوارگان عشق کا پوچھا جو میں نشاں	āvārgān-e-ishq kā pūchhā jo maiñ nishāñ
مشت غبار لے کے صبا نے اڑا دیا	musht-e-ġhubār le ke sabā ne uḌā diyā
اجزا بدن کے جتنے تھے پانی ہو بہہ گئے	ajzā badan ke jitne the paanī ho bah ga.e
آخر گداز عشق نے ہم کو بہا دیا	āḳhir gudāz ishq ne ham ko bahā diyā
کیا کچھ نہ تھا ازل میں نہ تالا جو تھے درست	kyā kuchh na thā azal meñ na taalā jo the durust
ہم کو دل شکستہ قضا نے دلا دیا	ham ko dil-shikasta qazā ne dilā diyā
گویا محاسبہ مجھے دینا تھا عشق کا	goyā muhāsba mujhe denā thā ishq kā
اس طور دل سی چیز کو میں نے لگا دیا	us taur dil sī chiiz ko maiñ ne lagā diyā
مدت رہے گی یاد ترے چہرے کی جھلک	muddat rahegī yaad tire chehre kī jhalak
جلوے کو جس نے ماہ کے جی سے بھلا دیا	jalve ko jis ne maah ke jī se bhulā diyā
ہم نے تو سادگی سے کیا جی کا بھی زیاں	ham ne to sādgī se kyā jī kā bhī ziyāñ
دل جو دیا تھا سو تو دیا سر جدا دیا	dil jo diyā thā so to diyā sar judā diyā
بوئی کباب سوختہ آئی دماغ میں	boī kabāb soḳhta aa.ī dimāġh meñ
شاید جگر بھی آتش غم نے جلا دیا	shāyad jigar bhī ātish-e-ġham ne jilā diyā
تکلیف درد دل کی عبث ہم نشیں نے کی	taklīf dard-e-dil kī abas ham-nashīñ ne kī
درد سخن نے میرے سبھوں کو رلا دیا	dard-e-suḳhan ne mere sabhoñ ko rulā diyā
ان نے تو تیغ کھینچی تھی پر جی چلا کے میرؔ	un ne to teġh khīñchī thī par jī chalā ke 'mīr'
ہم نے بھی ایک دم میں تماشا دکھا دیا	ham ne bhī ek dam meñ tamāshā dikhā diyā
آؤ کبھو تو پاس ہمارے بھی ناز سے	aao kabhū to paas hamāre bhī naaz se
کرنا سلوک خوب ہے اہل نیاز سے	karnā sulūk ḳhuub hai ahl-e-niyāz se
پھرتے ہو کیا درختوں کے سائے میں دور دور	phirte ho kyā daraḳhtoñ ke saa.e meñ duur duur
کر لو موافقت کسو بے برگ و ساز سے	kar lo muvāfaqat kisū be-barg-o-sāz se
ہجراں میں اس کے زندگی کرنا بھلا نہ تھا	hijrāñ meñ us ke zindagī karnā bhalā na thā
کوتاہی جو نہ ہووے یہ عمر دراز سے	kotāhī jo na hove ye umr-e-darāz se
مانند سبحہ عقدے نہ دل کے کبھو کھلے	mānind-e-sub.ha uqde na dil ke kabhū khule
جی اپنا کیوں کہ اچٹے نہ روزے نماز سے	jī apnā kyuuñ ki uchTe na roze namāz se
کرتا ہے چھید چھید ہمارا جگر تمام	kartā hai chhed chhed hamārā jigar tamām
وہ دیکھنا ترا مژۂ نیم باز سے	vo dekhnā tirā mizha-e-nīm-bāz se
دل پر ہو اختیار تو ہرگز نہ کریے عشق	dil par ho iḳhtiyār to hargiz na kariye ishq
پرہیز کریے اس مرض جاں گداز سے	parhez kariye is maraz-e-jāñ-gudāz se
آگے بچھا کے نطع کو لاتے تھے تیغ و طشت	aage bichhā ke natā ko laate the teġh o tasht
کرتے تھے یعنی خون تو اک امتیاز سے	karte the yaanī ḳhuun to ik imtiyāz se
مانع ہوں کیوں کہ گریۂ خونیں کے عشق میں	maane hoñ kyuuñ ki girya-e-ḳhūnīñ ke ishq meñ
ہے ربط خاص چشم کو افشائے راز سے	hai rabt-e-ḳhās chashm ko ifshā-e-rāz se
شاید شراب خانے میں شب کو رہے تھے میرؔ	shāyad sharāb-ḳhāne meñ shab ko rahe the 'mīr'
کھیلے تھا ایک مغبچہ مہر نماز سے	khele thā ek muġhbacha mohr-e-namāz se
ہم ہوئے تم ہوئے کہ میرؔ ہوئے	ham hue tum hue ki 'mīr' hue
اس کی زلفوں کے سب اسیر ہوئے	us kī zulfoñ ke sab asiir hue
جن کی خاطر کی استخواں شکنی	jin kī ḳhātir kī ustuḳhvāñ-shiknī
سو ہم ان کے نشان تیر ہوئے	so ham un ke nishān-e-tīr hue
نہیں آتے کسو کی آنکھوں میں	nahīñ aate kaso kī āñkhoñ meñ
ہو کے عاشق بہت حقیر ہوئے	ho ke āshiq bahut haqīr hue
آگے یہ بے ادائیاں کب تھیں	aage ye be-adā.iyāñ kab thiiñ
ان دنوں تم بہت شریر ہوئے	in dinoñ tum bahut sharīr hue
اپنے روتے ہی روتے صحرا کے	apne rote hī rote sahrā ke
گوشے گوشے میں آب گیر ہوئے	goshe goshe meñ āb-gīr hue
ایسی ہستی عدم میں داخل ہے	aisī hastī adam meñ dāḳhil hai
نے جواں ہم نہ طفل شیر ہوئے	nai javāñ ham na tifl-e-shīr hue
ایک دم تھی نمود بود اپنی	ek dam thī numūd buud apnī
یا سفیدی کی یا اخیر ہوئے	yā safedī kī yā aḳhīr hue
یعنی مانند صبح دنیا میں	ya.anī mānind-e-sub.h duniyā meñ
ہم جو پیدا ہوئے سو پیر ہوئے	ham jo paidā hue sau piir hue
مت مل اہل دول کے لڑکوں سے	mat mil ahl-e-duval ke laḌkoñ se
میرؔ جی ان سے مل فقیر ہوئے	'mīr'-jī un se mil faqīr hue
زخم جھیلے داغ بھی کھائے بہت	zaḳhm jhele daaġh bhī khaa.e bahut
دل لگا کر ہم تو پچھتائے بہت	dil lagā kar ham to pachhtā.e bahut
جب نہ تب جاگہ سے تم جایا کیے	jab na tab jāgah se tum jaayā kiye
ہم تو اپنی اور سے آئے بہت	ham to apnī or se aa.e bahut
دیر سے سوئے حرم آیا نہ ٹک	dair se sū-e-haram aayā na Tuk
ہم مزاج اپنا ادھر لائے بہت	ham mizāj apnā idhar laa.e bahut
پھول گل شمس و قمر سارے ہی تھے	phuul gul shams o qamar saare hī the
پر ہمیں ان میں تمہیں بھائے بہت	par hameñ in meñ tumhīñ bhaa.e bahut
گر بکا اس شور سے شب کو ہے تو	gar bukā is shor se shab ko hai to
روویں گے سونے کو ہم سایے بہت	roveñge sone ko ham-sā.e bahut
وہ جو نکلا صبح جیسے آفتاب	vo jo niklā sub.h jaise āftāb
رشک سے گل پھول مرجھائے بہت	rashk se gul phuul murjhā.e bahut
میرؔ سے پوچھا جو میں عاشق ہو تم	'mīr' se pūchhā jo maiñ āshiq ho tum
ہو کے کچھ چپکے سے شرمائے بہت	ho ke kuchh chupke se sharmā.e bahut
آئے ہیں میرؔ کافر ہو کر خدا کے گھر میں	aa.e haiñ 'mīr' kāfir ho kar ḳhudā ke ghar meñ
پیشانی پر ہے قشقہ زنار ہے کمر میں	peshānī par hai qashqa zunnār hai kamar meñ
نازک بدن ہے کتنا وہ شوخ چشم دلبر	nāzuk badan hai kitnā vo shoḳh-chashm dilbar
جان اس کے تن کے آگے آتی نہیں نظر میں	jaan us ke tan ke aage aatī nahīñ nazar meñ
سینے میں تیر اس کے ٹوٹے ہیں بے نہایت	siine meñ tiir us ke TuuTe haiñ be-nihāyat
سوراخ پڑ گئے ہیں سارے مرے جگر میں	surāḳh paḌ ga.e haiñ saare mire jigar meñ
آئندہ شام کو ہم رویا کڑھا کریں گے	ā.inda shaam ko ham royā kuḌhā kareñge
مطلق اثر نہ دیکھا نالیدن سحر میں	mutlaq asar na dekhā nālīdan-e-sahar meñ
بے سدھ پڑا رہوں ہوں اس مست ناز بن میں	be-sudh paḌā rahūñ huuñ us mast-e-nāz bin maiñ
آتا ہے ہوش مجھ کو اب تو پہر پہر میں	aatā hai hosh mujh ko ab to pahr pahr meñ
سیرت سے گفتگو ہے کیا معتبر ہے صورت	sīrat se guftugū hai kyā mo'tabar hai sūrat
ہے ایک سوکھی لکڑی جو بو نہ ہو اگر میں	hai ek sūkhī lakḌī jo bū na ho agar meñ
ہمسایۂ مغاں میں مدت سے ہوں چنانچہ	ham-sāya-e-muġhāñ meñ muddat se huuñ chunāñche
اک شیرہ خانے کی ہے دیوار میرے گھر میں	ik shīra-ḳhāne kī hai dīvār mere ghar meñ
اب صبح و شام شاید گریے پہ رنگ آوے	ab sub.h o shaam shāyad girye pe rañg aave
رہتا ہے کچھ جھمکتا خوناب چشم تر میں	rahtā hai kuchh jhamaktā ḳhūnāb chashm-e-tar meñ
عالم میں آب و گل کے کیونکر نباہ ہوگا	aalam meñ āb-o-gil ke kyūñkar nibāh hogā
اسباب گر پڑا ہے سارا مرا سفر میں	asbāb gir paḌā hai saarā mirā safar meñ
جیتے جی کوچۂ دل دار سے جایا نہ گیا	jīte-jī kūcha-e-dildār se jaayā na gayā
اس کی دیوار کا سر سے مرے سایہ نہ گیا	us kī dīvār kā sar se mire saaya na gayā
کاو کاو مژۂ یار و دل زار و نزار	kāv-kāve mizha-e-yār o dil-e-zār-o-nazār
گتھ گئے ایسے شتابی کہ چھڑایا نہ گیا	guth ga.e aise shitābī ki chhuḌāyā na gayā
وہ تو کل دیر تلک دیکھتا ایدھر کو رہا	vo to kal der talak dekhtā īdhar ko rahā
ہم سے ہی حال تباہ اپنا دکھایا نہ گیا	ham se hī hāl-e-tabāh apnā dikhāyā na gayā
گرم رو راہ فنا کا نہیں ہو سکتا پتنگ	garm-rau rāh-e-fanā kā nahīñ ho saktā patañg
اس سے تو شمع نمط سر بھی کٹایا نہ گیا	us se to sham.a-namat sar bhī kaTāyā na gayā
پاس ناموس محبت تھا کہ فرہاد کے پاس	pās-e-nāmūs-e-mohabbat thā ki farhād ke paas
بے ستوں سامنے سے اپنے اٹھایا نہ گیا	be-sutūñ sāmne se apne uThāyā na gayā
خاک تک کوچۂ دل دار کی چھانی ہم نے	ḳhaak tak kūcha-e-dildār kī chhānī ham ne
جستجو کی پہ دل گم شدہ پایا نہ گیا	justujū kī pe dil-e-gum-shuda paayā na gayā
آتش تیز جدائی میں یکایک اس بن	ātish-e-tez judā.ī meñ yakāyak us bin
دل جلا یوں کہ تنک جی بھی جلایا نہ گیا	dil jalā yuuñ ki tanik jī bhī jalāyā na gayā
مہ نے آ سامنے شب یاد دلایا تھا اسے	mah ne aa sāmne shab yaad dilāyā thā use
پھر وہ تا صبح مرے جی سے بھلایا نہ گیا	phir vo tā sub.h mire jī se bhulāyā na gayā
زیر شمشیر ستم میرؔ تڑپنا کیسا	zer-e-shamshīr-e-sitam 'mīr' taḌapnā kaisā
سر بھی تسلیم محبت میں ہلایا نہ گیا	sar bhī taslīm-e-mohabbat meñ hilāyā na gayā
جی میں آتا ہے کہ کچھ اور بھی موزوں کیجے	jī meñ aatā hai ki kuchh aur bhī mauzūñ kiije
درد دل ایک غزل میں تو سنایا نہ گیا	dard-e-dil ek ġhazal meñ to sunāyā na gayā
کچھ موج ہوا پیچاں اے میرؔ نظر آئی	kuchh mauj-e-havā pechāñ ai 'mīr' nazar aa.ī
شاید کہ بہار آئی زنجیر نظر آئی	shāyad ki bahār aa.ī zanjīr nazar aa.ī
دلی کے نہ تھے کوچے اوراق مصور تھے	dillī ke na the kūche aurāq-e-musavvar the
جو شکل نظر آئی تصویر نظر آئی	jo shakl nazar aa.ī tasvīr nazar aa.ī
مغرور بہت تھے ہم آنسو کی سرایت پر	maġhrūr bahut the ham aañsū kī sarāyat par
سو صبح کے ہونے کو تاثیر نظر آئی	so sub.h ke hone ko tāsīr nazar aa.ī
گل بار کرے ہے گا اسباب سفر شاید	gul-bār kare haigā asbāb-e-safar shāyad
غنچے کی طرح بلبل دلگیر نظر آئی	ġhunche kī tarah bulbul dil-gīr nazar aa.ī
اس کی تو دل آزاری بے ہیچ ہی تھی یارو	us kī to dil-āzārī be-hech hī thī yaaro
کچھ تم کو ہماری بھی تقصیر نظر آئی	kuchh tum ko hamārī bhī taqsīr nazar aa.ī
الٹی ہو گئیں سب تدبیریں کچھ نہ دوا نے کام کیا	ulTī ho ga.iiñ sab tadbīreñ kuchh na davā ne kaam kiyā
دیکھا اس بیماری دل نے آخر کام تمام کیا	dekhā is bīmāri-e-dil ne āḳhir kaam tamām kiyā
عہد جوانی رو رو کاٹا پیری میں لیں آنکھیں موند	ahd-e-javānī ro ro kaaTā piirī meñ liiñ āñkheñ muuñd
یعنی رات بہت تھے جاگے صبح ہوئی آرام کیا	ya.anī raat bahut the jaage sub.h huī ārām kiyā
حرف نہیں جاں بخشی میں اس کی خوبی اپنی قسمت کی	harf nahīñ jāñ-baḳhshī meñ us kī ḳhūbī apnī qismat kī
ہم سے جو پہلے کہہ بھیجا سو مرنے کا پیغام کیا	ham se jo pahle kah bhejā so marne kā paiġhām kiyā
ناحق ہم مجبوروں پر یہ تہمت ہے مختاری کی	nāhaq ham majbūroñ par ye tohmat hai muḳhtārī kī
چاہتے ہیں سو آپ کریں ہیں ہم کو عبث بدنام کیا	chāhte haiñ so aap kareñ haiñ ham ko abas badnām kiyā
سارے رند اوباش جہاں کے تجھ سے سجود میں رہتے ہیں	saare rind aubāsh jahāñ ke tujh se sujūd meñ rahte haiñ
بانکے ٹیڑھے ترچھے تیکھے سب کا تجھ کو امام کیا	bāñke TeḌhe tirchhe tīkhe sab kā tujh ko imaam kiyā
سرزد ہم سے بے ادبی تو وحشت میں بھی کم ہی ہوئی	sarzad ham se be-adabī to vahshat meñ bhī kam hī huī
کوسوں اس کی اور گئے پر سجدہ ہر ہر گام کیا	kosoñ us kī or ga.e par sajda har har gaam kiyā
کس کا کعبہ کیسا قبلہ کون حرم ہے کیا احرام	kis kā ka.aba kaisā qibla kaun haram hai kyā ehrām
کوچے کے اس کے باشندوں نے سب کو یہیں سے سلام کیا	kūche ke us ke bāshindoñ ne sab ko yahīñ se salām kiyā
شیخ جو ہے مسجد میں ننگا رات کو تھا مے خانے میں	shaiḳh jo hai masjid meñ nañgā raat ko thā mai-ḳhāne meñ
جبہ خرقہ کرتا ٹوپی مستی میں انعام کیا	jubba ḳhirqa kurtā Topī mastī meñ in.aam kiyā
کاش اب برقعہ منہ سے اٹھا دے ورنہ پھر کیا حاصل ہے	kaash ab burqa muñh se uThā de varna phir kyā hāsil hai
آنکھ مندے پر ان نے گو دیدار کو اپنے عام کیا	aañkh muñde par un ne go dīdār ko apne aam kiyā
یاں کے سپید و سیہ میں ہم کو دخل جو ہے سو اتنا ہے	yaañ ke sapīd o siyah meñ ham ko daḳhl jo hai so itnā hai
رات کو رو رو صبح کیا یا دن کو جوں توں شام کیا	raat ko ro ro sub.h kiyā yā din ko juuñ tuuñ shaam kiyā
صبح چمن میں اس کو کہیں تکلیف ہوا لے آئی تھی	sub.h chaman meñ us ko kahīñ taklīf-e-havā le aa.ī thī
رخ سے گل کو مول لیا قامت سے سرو غلام کیا	ruḳh se gul ko mol liyā qāmat se sarv ġhulām kiyā
ساعد سیمیں دونوں اس کے ہاتھ میں لا کر چھوڑ دیئے	sā.ad-e-sīmīñ donoñ us ke haath meñ lā kar chhoḌ diye
بھولے اس کے قول و قسم پر ہائے خیال خام کیا	bhūle us ke qaul-o-qasam par haa.e ḳhayāl-e-ḳhām kiyā
کام ہوئے ہیں سارے ضائع ہر ساعت کی سماجت سے	kaam hue haiñ saare zaa.e.a har saa.at kī samājat se
استغنا کی چوگنی ان نے جوں جوں میں ابرام کیا	istiġhnā kī chaugunī un ne juuñ juuñ maiñ ibrām kiyā
ایسے آہوئے رم خوردہ کی وحشت کھونی مشکل تھی	aise āhu-e-ram-ḳhurda kī vahshat khonī mushkil thī
سحر کیا اعجاز کیا جن لوگوں نے تجھ کو رام کیا	sehr kiyā e.ajāz kiyā jin logoñ ne tujh ko raam kiyā
میرؔ کے دین و مذہب کو اب پوچھتے کیا ہو ان نے تو	'mīr' ke dīn-o-maz.hab ko ab pūchhte kyā ho un ne to
قشقہ کھینچا دیر میں بیٹھا کب کا ترک اسلام کیا	qashqa khīñchā dair meñ baiThā kab kā tark islām kiyā
آہٹ سی کوئی آئے تو لگتا ہے کہ تم ہو	aahaT sī koī aa.e to lagtā hai ki tum ho
سایہ کوئی لہرائے تو لگتا ہے کہ تم ہو	saaya koī lahrā.e to lagtā hai ki tum ho
جب شاخ کوئی ہاتھ لگاتے ہی چمن میں	jab shāḳh koī haath lagāte hī chaman meñ
شرمائے لچک جائے تو لگتا ہے کہ تم ہو	sharmā.e lachak jaa.e to lagtā hai ki tum ho
صندل سے مہکتی ہوئی پر کیف ہوا کا	sandal se mahaktī huī pur-kaif havā kā
جھونکا کوئی ٹکرائے تو لگتا ہے کہ تم ہو	jhoñkā koī Takrā.e to lagtā hai ki tum ho
اوڑھے ہوئے تاروں کی چمکتی ہوئی چادر	oḌhe hue tāroñ kī chamaktī huī chādar
ندی کوئی بل کھائے تو لگتا ہے کہ تم ہو	naddī koī bal khaa.e to lagtā hai ki tum ho
جب رات گئے کوئی کرن میرے برابر	jab raat ga.e koī kiran mere barābar
چپ چاپ سی سو جائے تو لگتا ہے کہ تم ہو	chup-chāp sī so jaa.e to lagtā hai ki tum ho
چونک چونک اٹھتی ہے محلوں کی فضا رات گئے	chauñk chauñk uThtī hai mahloñ kī fazā raat ga.e
کون دیتا ہے یہ گلیوں میں صدا رات گئے	kaun detā hai ye galiyoñ meñ sadā raat ga.e
یہ حقائق کی چٹانوں سے تراشی دنیا	ye haqā.eq kī chaTānoñ se tarāshī duniyā
اوڑھ لیتی ہے طلسموں کی ردا رات گئے	oḌh letī hai tilismoñ kī ridā raat ga.e
چبھ کے رہ جاتی ہے سینے میں بدن کی خوشبو	chubh ke rah jaatī hai siine meñ badan kī ḳhushbū
کھول دیتا ہے کوئی بند قبا رات گئے	khol detā hai koī band-e-qabā raat ga.e
آؤ ہم جسم کی شمعوں سے اجالا کر لیں	aao ham jism kī sham.oñ se ujālā kar leñ
چاند نکلا بھی تو نکلے گا ذرا رات گئے	chāñd niklā bhī to niklegā zarā raat ga.e
تو نہ اب آئے تو کیا آج تلک آتی ہے	tū na ab aa.e to kyā aaj talak aatī hai
سیڑھیوں سے ترے قدموں کی صدا رات گئے	sīḌhiyoñ se tire qadmoñ kī sadā raat ga.e
دل کو ہر لمحہ بچاتے رہے جذبات سے ہم	dil ko har lamha bachāte rahe jazbāt se ham
اتنے مجبور رہے ہیں کبھی حالات سے ہم	itne majbūr rahe haiñ kabhī hālāt se ham
نشۂ مے سے کہیں پیاس بجھی ہے دل کی	nashsha-e-mai se kahīñ pyaas bujhī hai dil kī
تشنگی اور بڑھا لائے خراجات سے ہم	tishnagī aur baḌhā laa.e ḳharājāt se ham
آج تو مل کے بھی جیسے نہ ملے ہوں تجھ سے	aaj to mil ke bhī jaise na mile hoñ tujh se
چونک اٹھتے تھے کبھی تیری ملاقات سے ہم	chauñk uThte the kabhī terī mulāqāt se ham
عشق میں آج بھی ہے نیم نگاہی کا چلن	ishq meñ aaj bhī hai nīm-nigāhī kā chalan
پیار کرتے ہیں اسی حسن روایات سے ہم	pyaar karte haiñ usī husn-e-rivāyāt se ham
مرکز دیدۂ خوبان جہاں ہیں بھی تو کیا	markaz-e-dīda-e-ḳhūbān-e-jahāñ haiñ bhī to kyā
ایک نسبت بھی تو رکھتے ہیں تری ذات سے ہم	ek nisbat bhī to rakhte haiñ tirī zaat se ham
تو اس قدر مجھے اپنے قریب لگتا ہے	tū is qadar mujhe apne qarīb lagtā hai
تجھے الگ سے جو سوچوں عجیب لگتا ہے	tujhe alag se jo sochūñ ajiib lagtā hai
جسے نہ حسن سے مطلب نہ عشق سے سروکار	jise na husn se matlab na ishq se sarokār
وہ شخص مجھ کو بہت بد نصیب لگتا ہے	vo shaḳhs mujh ko bahut bad-nasīb lagtā hai
حدود ذات سے باہر نکل کے دیکھ ذرا	hudūd-e-zāt se bāhar nikal ke dekh zarā
نہ کوئی غیر نہ کوئی رقیب لگتا ہے	na koī ġhair na koī raqīb lagtā hai
یہ دوستی یہ مراسم یہ چاہتیں یہ خلوص	ye dostī ye marāsim ye chāhateñ ye ḳhulūs
کبھی کبھی مجھے سب کچھ عجیب لگتا ہے	kabhī kabhī mujhe sab kuchh ajiib lagtā hai
افق پہ دور چمکتا ہوا کوئی تارا	ufuq pe duur chamaktā huā koī taarā
مجھے چراغ دیار حبیب لگتا ہے	mujhe charāġh-e-dayār-e-habīb lagtā hai
مانا کہ رنگ رنگ ترا پیرہن بھی ہے	maanā ki rañg rañg tirā pairahan bhī hai
پر اس میں کچھ کرشمہ عکس بدن بھی ہے	par is meñ kuchh karishma-e-aks-e-badan bhī hai
عقل معاش و حکمت دنیا کے باوجود	aql-e-ma.āsh o hikmat-e-duniyā ke bāvajūd
ہم کو عزیز عشق کا دیوانہ پن بھی ہے	ham ko aziiz ishq kā dīvāna-pan bhī hai
مطرب بھی تو ندیم بھی تو ساقیا بھی تو	mutrib bhī tū nadīm bhī tū sāqiyā bhī tū
تو جان انجمن ہی نہیں انجمن بھی ہے	tū jān-e-anjuman hī nahīñ anjuman bhī hai
بازو چھوا جو تو نے تو اس دن کھلا یہ راز	baazū chhuā jo tū ne to us din khulā ye raaz
تو صرف رنگ و بو ہی نہیں ہے بدن بھی ہے	tū sirf rañg-o-bū hī nahīñ hai badan bhī hai
یہ دور کس طرح سے کٹے گا پہاڑ سا	ye daur kis tarah se kaTegā pahāḌ sā
یارو بتاؤ ہم میں کوئی کوہ کن بھی ہے	yaaro batāo ham meñ koī kohkan bhī hai
زمیں ہوگی کسی قاتل کا داماں ہم نہ کہتے تھے	zamīñ hogī kisī qātil kā dāmāñ ham na kahte the
اکارت جائے گا خون شہیداں ہم نہ کہتے تھے	akārat jā.egā ḳhūn-e-shahīdāñ ham na kahte the
علاج چاک پیراہن ہوا تو اس طرح ہوگا	ilāj-e-chāk-e-pairāhan huā to is tarah hogā
سیا جائے گا کانٹوں سے گریباں ہم نہ کہتے تھے	siyā jā.egā kāñToñ se garebāñ ham na kahte the
ترانے کچھ دئیے لفظوں میں خود کو قید کر لیں گے	tarāne kuchh diye lafzoñ meñ ḳhud ko qaid kar leñge
عجب انداز سے پھیلے گا زنداں ہم نہ کہتے تھے	ajab andāz se phailegā zindāñ ham na kahte the
کوئی اتنا نہ ہوگا لاش بھی لے جا کے دفنا دے	koī itnā na hogā laash bhī le jā ke dafnā de
انہیں سڑکوں پہ مر جائے گا انساں ہم نہ کہتے تھے	inhīñ saḌkoñ pe mar jā.egā insāñ ham na kahte the
نظر لپٹی ہے شعلوں میں لہو تپتا ہے آنکھوں میں	nazar lipTī hai sholoñ meñ lahū taptā hai āñkhoñ meñ
اٹھا ہی چاہتا ہے کوئی طوفاں ہم نہ کہتے تھے	uThā hī chāhtā hai koī tūfāñ ham na kahte the
چھلکتے جام میں بھیگی ہوئی آنکھیں اتر آئیں	chhalakte jaam meñ bhīgī huī āñkheñ utar aa.iiñ
ستائے گی کسی دن یاد یاراں ہم نہ کہتے تھے	satā.egī kisī din yād-e-yārāñ ham na kahte the
نئی تہذیب کیسے لکھنؤ کو راس آئے گی	na.ī tahzīb kaise lucknow ko raas aa.egī
اجڑ جائے گا یہ شہر غزالاں ہم نہ کہتے تھے	ujaḌ jā.egā ye shahr-e-ġhazālāñ ham na kahte the
طلوع صبح ہے نظریں اٹھا کے دیکھ ذرا	tulū-e-sub.h hai nazreñ uThā ke dekh zarā
شکست ظلمت شب مسکرا کے دیکھ ذرا	shikast-e-zulmat-e-shab muskurā ke dekh zarā
غم بہار و غم یار ہی نہیں سب کچھ	ġham-e-bahār o ġham-e-yār hī nahīñ sab kuchh
غم جہاں سے بھی دل کو لگا کے دیکھ ذرا	ġham-e-jahāñ se bhī dil ko lagā ke dekh zarā
بہار کون سی سوغات لے کے آئی ہے	bahār kaun sī sauġhāt le ke aa.ī hai
ہمارے زخم تمنا تو آ کے دیکھ ذرا	hamāre zaḳhm-e-tamannā tū aa ke dekh zarā
ہر ایک سمت سے اک آفتاب ابھرے گا	har ek samt se ik āftāb ubhregā
چراغ دیر و حرم تو بجھا کے دیکھ ذرا	charāġh-e-dair-o-haram to bujhā ke dekh zarā
وجود عشق کی تاریخ کا پتہ تو چلے	vajūd-e-ishq kī tārīḳh kā pata to chale
ورق الٹ کے تو ارض و سما کے دیکھ ذرا	varaq ulaT ke tū arz o samā ke dekh zarā
ملے تو تو ہی ملے اور کچھ قبول نہیں	mile to tū hī mile aur kuchh qubūl nahīñ
جہاں میں حوصلے اہل وفا کے دیکھ ذرا	jahāñ meñ hausle ahl-e-vafā ke dekh zarā
تری نظر سے ہے رشتہ مرے گریباں کا	tirī nazar se hai rishta mire girebāñ kā
کدھر ہے میری طرف مسکرا کے دیکھ ذرا	kidhar hai merī taraf muskurā ke dekh zarā
تمہارے جشن کو جشن فروزاں ہم نہیں کہتے	tumhāre jashn ko jashn-e-farozāñ ham nahīñ kahte
لہو کی گرم بوندوں کو چراغاں ہم نہیں کہتے	lahū kī garm būñdoñ ko charāġhāñ ham nahīñ kahte
اگر حد سے گزر جائے دوا تو بن نہیں جاتا	agar had se guzar jaa.e davā to ban nahīñ jaatā
کسی بھی درد کو دنیا کا درماں ہم نہیں کہتے	kisī bhī dard ko duniyā kā darmāñ ham nahīñ kahte
نظر کی انتہا کوئی نہ دل کی انتہا کوئی	nazar kī intihā koī na dil kī intihā koī
کسی بھی حسن کو حسن فراواں ہم نہیں کہتے	kisī bhī husn ko husn-e-farāvāñ ham nahīñ kahte
کسی عاشق کے شانے پر بکھر جائے تو کیا کہنا	kisī āshiq ke shāne par bikhar jaa.e to kyā kahnā
مگر اس زلف کو زلف پریشاں ہم نہیں کہتے	magar is zulf ko zulf-e-pareshāñ ham nahīñ kahte
نہ بوئے گل مہکتی ہے نہ شاخ گل لچکتی ہے	na bū-e-gul mahaktī hai na shāḳh-e-gul lachaktī hai
ابھی اپنے گلستاں کو گلستاں ہم نہیں کہتے	abhī apne gulistāñ ko gulistāñ ham nahīñ kahte
بہاروں سے جنوں کو ہر طرح نسبت سہی لیکن	bahāroñ se junūñ ko har tarah nisbat sahī lekin
شگفت گل کو عاشق کا گریباں ہم نہیں کہتے	shaguft-e-gul ko āshiq kā garebāñ ham nahīñ kahte
ہزاروں سال بیتے ہیں ہزاروں سال بیتیں گے	hazāroñ saal biite haiñ hazāroñ saal bīteñge
بدل جائے گی کل تقدیر انساں ہم نہیں کہتے	badal jā.egī kal taqdīr-e-insāñ ham nahīñ kahte
ہر ایک شخص پریشان و در بدر سا لگے	har ek shaḳhs pareshān-o-darba-dar sā lage
یہ شہر مجھ کو تو یارو کوئی بھنور سا لگے	ye shahr mujh ko to yaaro koī bhañvar sā lage
اب اس کے طرز تجاہل کو کیا کہے کوئی	ab us ke tarz-e-tajāhul ko kyā kahe koī
وہ بے خبر تو نہیں پھر بھی بے خبر سا لگے	vo be-ḳhabar to nahīñ phir bhī be-ḳhabar sā lage
ہر ایک غم کو خوشی کی طرح برتنا ہے	har ek ġham ko ḳhushī kī tarah baratnā hai
یہ دور وہ ہے کہ جینا بھی اک ہنر سا لگے	ye daur vo hai ki jiinā bhī ik hunar sā lage
نشاط صحبت رنداں بہت غنیمت ہے	nashāt-e-sohbat-e-rindāñ bahut ġhanīmat hai
کہ لمحہ لمحہ پر آشوب و پر خطر سا لگے	ki lamha lamha pur-āshob-o-pur-ḳhatar sā lage
کسے خبر ہے کہ دنیا کا حشر کیا ہوگا	kise ḳhabar hai ki duniyā kā hashr kyā hogā
کبھی کبھی تو مجھے آدمی سے ڈر سا لگے	kabhī kabhī to mujhe aadmī se Dar sā lage
وہ تند وقت کی رو ہے کہ پاؤں ٹک نہ سکیں	vo tund vaqt kī rau hai ki paañv Tik na sakeñ
ہر آدمی کوئی اکھڑا ہوا شجر سا لگے	har aadmī koī ukhḌā huā shajar sā lage
جہان نو کے مکمل سنگار کی خاطر	jahān-e-nau ke mukammal siñgār kī ḳhātir
صدی صدی کا زمانہ بھی مختصر سا لگے	sadī sadī kā zamāna bhī muḳhtasar sā lage
میکشی اب مری عادت کے سوا کچھ بھی نہیں	mai-kashī ab mirī aadat ke sivā kuchh bhī nahīñ
یہ بھی اک تلخ حقیقت کے سوا کچھ بھی نہیں	ye bhī ik talḳh haqīqat ke sivā kuchh bhī nahīñ
فتنۂ عقل کے جویا مری دنیا سے گزر	fitna-e-aql ke juuyā mirī duniyā se guzar
میری دنیا میں محبت کے سوا کچھ بھی نہیں	merī duniyā meñ mohabbat ke sivā kuchh bhī nahīñ
دل میں وہ شورش جذبات کہاں تیرے بغیر	dil meñ vo shorish-e-jazbāt kahāñ tere baġhair
ایک خاموش قیامت کے سوا کچھ بھی نہیں	ek ḳhāmosh qayāmat ke sivā kuchh bhī nahīñ
مجھ کو خود اپنی جوانی کی قسم ہے کہ یہ عشق	mujh ko ḳhud apnī javānī kī qasam hai ki ye ishq
اک جوانی کی شرارت کے سوا کچھ بھی نہیں	ik javānī kī sharārat ke sivā kuchh bhī nahīñ
تم پہ کیا بیت گئی کچھ تو بتاؤ یارو	tum pe kyā biit ga.ī kuchh to batāo yaaro
میں کوئی غیر نہیں ہوں کہ چھپاؤ یارو	maiñ koī ġhair nahīñ huuñ ki chhupāo yaaro
ان اندھیروں سے نکلنے کی کوئی راہ کرو	in añdheroñ se nikalne kī koī raah karo
خون دل سے کوئی مشعل ہی جلاؤ یارو	ḳhūn-e-dil se koī mish.al hī jalāo yaaro
ایک بھی خواب نہ ہو جن میں وہ آنکھیں کیا ہیں	ek bhī ḳhvāb na ho jin meñ vo āñkheñ kyā haiñ
اک نہ اک خواب تو آنکھوں میں بساؤ یارو	ik na ik ḳhvāb to āñkhoñ meñ basāo yaaro
بوجھ دنیا کا اٹھاؤں گا اکیلا کب تک	bojh duniyā kā uThā.ūñgā akelā kab tak
ہو سکے تم سے تو کچھ ہاتھ بٹاؤ یارو	ho sake tum se to kuchh haath baTāo yaaro
زندگی یوں تو نہ بانہوں میں چلی آئے گی	zindagī yuuñ to na bāñhoñ meñ chalī aa.egī
غم دوراں کے ذرا ناز اٹھاؤ یارو	ġham-e-daurāñ ke zarā naaz uThāo yaaro
عمر بھر قتل ہوا ہوں میں تمہاری خاطر	umr-bhar qatl huā huuñ maiñ tumhārī ḳhātir
آخری وقت تو سولی نہ چڑھاؤ یارو	āḳhirī vaqt to suulī na chaḌhāo yaaro
اور کچھ دیر تمہیں دیکھ کے جی لوں ٹھہرو	aur kuchh der tumheñ dekh ke jī luuñ Thahro
میری بالیں سے ابھی اٹھ کے نہ جاؤ یارو	merī bālīñ se abhī uTh ke na jaao yaaro
جسم کی ہر بات ہے آوارگی یہ مت کہو	jism kī har baat hai āvārgī ye mat kaho
ہم بھی کر سکتے ہیں ایسی شاعری یہ مت کہو	ham bhī kar sakte haiñ aisī shā.erī ye mat kaho
اس نظر کی اس بدن کی گنگناہٹ تو سنو	us nazar kī us badan kī gungunāhaT to suno
ایک سی ہوتی ہے ہر اک راگنی یہ مت کہو	ek sī hotī hai har ik rāgnī ye mat kaho
ہم سے دیوانوں کے بن دنیا سنورتی کس طرح	ham se dīvānoñ ke bin duniyā sañvartī kis tarah
عقل کے آگے ہے کیا دیوانگی یہ مت کہو	aql ke aage hai kyā dīvāngī ye mat kaho
کٹ سکی ہیں آج تک سونے کی زنجیریں کہاں	kaT sakī haiñ aaj tak sone kī zanjīreñ kahāñ
ہم بھی اب آزاد ہیں یارو ابھی یہ مت کہو	ham bhī ab āzād haiñ yaaro abhī ye mat kaho
پاؤں اتنے تیز ہیں اٹھتے نظر آتے نہیں	paañv itne tez haiñ uThte nazar aate nahīñ
آج تھک کر رہ گیا ہے آدمی یہ مت کہو	aaj thak kar rah gayā hai aadmī ye mat kaho
جتنے وعدے کل تھے اتنے آج بھی موجود ہیں	jitne va.ade kal the utne aaj bhī maujūd haiñ
ان کے وعدوں میں ہوئی ہے کچھ کمی یہ مت کہو	un ke va.adoñ meñ huī hai kuchh kamī ye mat kaho
دل میں اپنے درد کی چھٹکی ہوئی ہے چاندنی	dil meñ apne dard kī chhiTkī huī hai chāñdnī
ہر طرف پھیلی ہوئی ہے تیرگی یہ مت کہو	har taraf phailī huī hai tīrgī ye mat kaho
افق اگرچہ پگھلتا دکھائی پڑتا ہے	ufuq agarche pighaltā dikhā.ī paḌtā hai
مجھے تو دور سویرا دکھائی پڑتا ہے	mujhe to duur saverā dikhā.ī paḌtā hai
ہمارے شہر میں بے چہرہ لوگ بستے ہیں	hamāre shahr meñ be-chehra log baste haiñ
کبھی کبھی کوئی چہرہ دکھائی پڑتا ہے	kabhī kabhī koī chehra dikhā.ī paḌtā hai
چلو کہ اپنی محبت سبھی کو بانٹ آئیں	chalo ki apnī mohabbat sabhī ko baañT aa.eñ
ہر ایک پیار کا بھوکا دکھائی پڑتا ہے	har ek pyaar kā bhūkā dikhā.ī paḌtā hai
جو اپنی ذات سے اک انجمن کہا جائے	jo apnī zaat se ik anjuman kahā jaa.e
وہ شخص تک مجھے تنہا دکھائی پڑتا ہے	vo shaḳhs tak mujhe tanhā dikhā.ī paḌtā hai
نہ کوئی خواب نہ کوئی خلش نہ کوئی خمار	na koī ḳhvāb na koī ḳhalish na koī ḳhumār
یہ آدمی تو ادھورا دکھائی پڑتا ہے	ye aadmī to adhūrā dikhā.ī paḌtā hai
لچک رہی ہیں شعاعوں کی سیڑھیاں پیہم	lachak rahī haiñ shuāoñ kī sīḌhiyāñ paiham
فلک سے کوئی اترتا دکھائی پڑتا ہے	falak se koī utartā dikhā.ī paḌtā hai
چمکتی ریت پہ یہ غسل آفتاب ترا	chamaktī ret pe ye ġhusl-e-āftāb tirā
بدن تمام سنہرا دکھائی پڑتا ہے	badan tamām sunahrā dikhā.ī paḌtā hai
لاکھ آوارہ سہی شہروں کے فٹ پاتھوں پہ ہم	laakh āvāra sahī shahroñ ke fuTpāthoñ pe ham
لاش یہ کس کی لیے پھرتے ہیں ان ہاتھوں پہ ہم	laash ye kis kī liye phirte haiñ in hāthoñ pe ham
اب انہیں باتوں کو سنتے ہیں تو آتی ہے ہنسی	ab unhīñ bātoñ ko sunte haiñ to aatī hai hañsī
بے طرح ایمان لے آئے تھے جن باتوں پہ ہم	be-tarah īmān le aa.e the jin bātoñ pe ham
کوئی بھی موسم ہو دل کی آگ کم ہوتی نہیں	koī bhī mausam ho dil kī aag kam hotī nahīñ
مفت کا الزام رکھ دیتے برساتوں پہ ہم	muft kā ilzām rakh dete barsātoñ pe ham
زلف سے چھنتی ہوئی اس کے بدن کی تابشیں	zulf se chhantī huī us ke badan kī tābisheñ
ہنس دیا کرتے تھے اکثر چاندنی راتوں پہ ہم	hañs diyā karte the aksar chāñdnī rātoñ pe ham
اب انہیں پہچانتے بھی شرم آتی ہے ہمیں	ab unheñ pahchānte bhī sharm aatī hai hameñ
فخر کرتے تھے کبھی جن کی ملاقاتوں پہ ہم	faḳhr karte the kabhī jin kī mulāqātoñ pe ham
اچھا ہے ان سے کوئی تقاضا کیا نہ جائے	achchhā hai un se koī taqāzā kiyā na jaa.e
اپنی نظر میں آپ کو رسوا کیا نہ جائے	apnī nazar meñ aap ko rusvā kiyā na jaa.e
ہم ہیں ترا خیال ہے تیرا جمال ہے	ham haiñ tirā ḳhayāl hai terā jamāl hai
اک پل بھی اپنے آپ کو تنہا کیا نہ جائے	ik pal bhī apne aap ko tanhā kiyā na jaa.e
اٹھنے کو اٹھ تو جائیں تری انجمن سے ہم	uThne ko uTh to jaa.eñ tirī anjuman se ham
پر تیری انجمن کو بھی سونا کیا نہ جائے	par terī anjuman ko bhī suunā kiyā na jaa.e
ان کی روش جدا ہے ہماری روش جدا	un kī ravish judā hai hamārī ravish judā
ہم سے تو بات بات پہ جھگڑا کیا نہ جائے	ham se to baat baat pe jhagḌā kiyā na jaa.e
ہر چند اعتبار میں دھوکے بھی ہیں مگر	har-chand e'tibār meñ dhoke bhī haiñ magar
یہ تو نہیں کسی پہ بھروسا کیا نہ جائے	ye to nahīñ kisī pe bharosā kiyā na jaa.e
لہجہ بنا کے بات کریں ان کے سامنے	lahja banā ke baat kareñ un ke sāmne
ہم سے تو اس طرح کا تماشا کیا نہ جائے	ham se to is tarah kā tamāshā kiyā na jaa.e
انعام ہو خطاب ہو ویسے ملے کہاں	in.aam ho ḳhitāb ho vaise mile kahāñ
جب تک سفارشوں کو اکٹھا کیا نہ جائے	jab tak sifārishoñ ko ikaTThā kiyā na jaa.e
اس وقت ہم سے پوچھ نہ غم روزگار کے	is vaqt ham se pūchh na ġham rozgār ke
ہم سے ہر ایک گھونٹ کو کڑوا کیا نہ جائے	ham se har ek ghūñT ko kaḌvā kiyā na jaa.e
ہر ایک روح میں اک غم چھپا لگے ہے مجھے	har ek ruuh meñ ik ġham chhupā lage hai mujhe
یہ زندگی تو کوئی بد دعا لگے ہے مجھے	ye zindagī to koī bad-duā lage hai mujhe
پسند خاطر اہل وفا ہے مدت سے	pasand-e-ḳhātir-e-ahl-e-vafā hai muddat se
یہ دل کا داغ جو خود بھی بھلا لگے ہے مجھے	ye dil kā daaġh jo ḳhud bhī bhalā lage hai mujhe
جو آنسوؤں میں کبھی رات بھیگ جاتی ہے	jo āñsuoñ meñ kabhī raat bhiig jaatī hai
بہت قریب وہ آواز پا لگے ہے مجھے	bahut qarīb vo āvāz-e-pā lage hai mujhe
میں سو بھی جاؤں تو کیا میری بند آنکھوں میں	maiñ so bhī jā.ūñ to kyā merī band āñkhoñ meñ
تمام رات کوئی جھانکتا لگے ہے مجھے	tamām raat koī jhāñktā lage hai mujhe
میں جب بھی اس کے خیالوں میں کھو سا جاتا ہوں	maiñ jab bhī us ke ḳhayāloñ meñ kho sā jaatā huuñ
وہ خود بھی بات کرے تو برا لگے ہے مجھے	vo ḳhud bhī baat kare to burā lage hai mujhe
میں سوچتا تھا کہ لوٹوں گا اجنبی کی طرح	maiñ sochtā thā ki lauTūñgā ajnabī kī tarah
یہ میرا گاؤں تو پہچانتا لگے ہے مجھے	ye merā gaañv to pahchāntā lage hai mujhe
نہ جانے وقت کی رفتار کیا دکھاتی ہے	na jaane vaqt kī raftār kyā dikhātī hai
کبھی کبھی تو بڑا خوف سا لگے ہے مجھے	kabhī kabhī to baḌā ḳhauf sā lage hai mujhe
بکھر گیا ہے کچھ اس طرح آدمی کا وجود	bikhar gayā hai kuchh is tarah aadmī kā vajūd
ہر ایک فرد کوئی سانحہ لگے ہے مجھے	har ek fard koī sāneha lage hai mujhe
اب ایک آدھ قدم کا حساب کیا رکھئے	ab ek aadh qadam kā hisāb kyā rakhiye
ابھی تلک تو وہی فاصلہ لگے ہے مجھے	abhī talak to vahī fāsla lage hai mujhe
حکایت غم دل کچھ کشش تو رکھتی ہے	hikāyat-e-ġham-e-dil kuchh kashish to rakhtī hai
زمانہ غور سے سنتا ہوا لگے ہے مجھے	zamāna ġhaur se suntā huā lage hai mujhe
تمام عمر عذابوں کا سلسلہ تو رہا	tamām umr azāboñ kā silsila to rahā
یہ کم نہیں ہمیں جینے کا حوصلہ تو رہا	ye kam nahīñ hameñ jiine kā hausla to rahā
گزر ہی آئے کسی طرح تیرے دیوانے	guzar hī aa.e kisī tarah tere dīvāne
قدم قدم پہ کوئی سخت مرحلہ تو رہا	qadam qadam pe koī saḳht marhala to rahā
چلو نہ عشق ہی جیتا نہ عقل ہار سکی	chalo na ishq hī jiitā na aql haar sakī
تمام وقت مزے کا مقابلہ تو رہا	tamām vaqt maze kā muqābla to rahā
میں تیری ذات میں گم ہو سکا نہ تو مجھ میں	maiñ terī zaat meñ gum ho sakā na tū mujh meñ
بہت قریب تھے ہم پھر بھی فاصلہ تو رہا	bahut qarīb the ham phir bhī fāsla to rahā
یہ اور بات کہ ہر چھیڑ لاابالی تھی	ye aur baat ki har chheḌ lā-ubālī thī
تری نظر کا دلوں سے معاملہ تو رہا	tirī nazar kā diloñ se mo.āmla to rahā
زلفیں سینہ ناف کمر	zulfeñ siina naaf kamar
ایک ندی میں کتنے بھنور	ek nadī meñ kitne bhañvar
صدیوں صدیوں میرا سفر	sadiyoñ sadiyoñ merā safar
منزل منزل راہ گزر	manzil manzil rāhguzar
کتنا مشکل کتنا کٹھن	kitnā mushkil kitnā kaThin
جینے سے جینے کا ہنر	jiine se jiine kā hunar
گاؤں میں آ کر شہر بسے	gaañv meñ aa kar shahr base
گاؤں بچارے جائیں کدھر	gaañv bichāre jaa.eñ kidhar
پھونکنے والے سوچا بھی	phūñkne vaale sochā bhī
پھیلے گی یہ آگ کدھر	phailegī ye aag kidhar
لاکھ طرح سے نام ترا	laakh tarah se naam tirā
بیٹھا لکھوں کاغذ پر	baiThā likkhūñ kāġhaz par
چھوٹے چھوٹے ذہن کے لوگ	chhoTe chhoTe zehn ke log
ہم سے ان کی بات نہ کر	ham se un kī baat na kar
پیٹ پہ پتھر باندھ نہ لے	peT pe patthar bāñdh na le
ہاتھ میں سجتے ہیں پتھر	haath meñ sajte haiñ patthar
رات کے پیچھے رات چلے	raat ke pīchhe raat chale
خواب ہوا ہر خواب سحر	ḳhvāb huā har ḳhvāb-e-sahar
شب بھر تو آوارہ پھرے	shab bhar to āvāra phire
لوٹ چلیں اب اپنے گھر	lauT chaleñ ab apne ghar
آئے کیا کیا یاد نظر جب پڑتی ان دالانوں پر	aa.e kyā kyā yaad nazar jab paḌtī in dālānoñ par
اس کا کاغذ چپکا دینا گھر کے روشن دانوں پر	us kā kāġhaz chipkā denā ghar ke raushan-dānoñ par
آج بھی جیسے شانے پر تم ہاتھ مرے رکھ دیتی ہو	aaj bhī jaise shāne par tum haath mire rakh detī ho
چلتے چلتے رک جاتا ہوں ساری کی دوکانوں پر	chalte chalte ruk jaatā huuñ saarī kī dūkānoñ par
برکھا کی تو بات ہی چھوڑو چنچل ہے پروائی بھی	barkhā kī to baat hī chhoḌo chanchal hai purvā.ī bhī
جانے کس کا سبز دوپٹا پھینک گئی ہے دھانوں پر	jaane kis kā sabz dupaTTā pheñk ga.ī hai dhānoñ par
شہر کے تپتے فٹ پاتھوں پر گاؤں کے موسم ساتھ چلیں	shahr ke tapte fuTpāthoñ par gaañv ke mausam saath chaleñ
بوڑھے برگد ہاتھ سا رکھ دیں میرے جلتے شانوں پر	būḌhe bargad haath sā rakh deñ mere jalte shānoñ par
سستے داموں لے تو آتے لیکن دل تھا بھر آیا	saste dāmoñ le to aate lekin dil thā bhar aayā
جانے کس کا نام کھدا تھا پیتل کے گل دانوں پر	jaane kis kā naam khudā thā pītal ke gul-dānoñ par
اس کا کیا من بھید بتاؤں اس کا کیا انداز کہوں	us kā kyā man-bhed batā.ūñ us kā kyā andāz kahūñ
بات بھی میری سننا چاہے ہاتھ بھی رکھے کانوں پر	baat bhī merī sunñā chāhe haath bhī rakkhe kānoñ par
اور بھی سینہ کسنے لگتا اور کمر بل کھا جاتی	aur bhī siina kasne lagtā aur kamar bal khā jaatī
جب بھی اس کے پاؤں پھسلنے لگتے تھے ڈھلوانوں پر	jab bhī us ke paañv phisalne lagte the Dhalvānoñ par
شعر تو ان پر لکھے لیکن اوروں سے منسوب کئے	sher to un par likkhe lekin auroñ se mansūb kiye
ان کو کیا کیا غصہ آیا نظموں کے عنوانوں پر	un ko kyā kyā ġhussa aayā nazmoñ ke unvānoñ par
یارو اپنے عشق کے قصے یوں بھی کم مشہور نہیں	yaaro apne ishq ke qisse yuuñ bhī kam mash.hūr nahīñ
کل تو شاید ناول لکھے جائیں ان رومانوں پر	kal to shāyad novel likkhe jaa.eñ in rūmānoñ par
بہت دل کر کے ہونٹوں کی شگفتہ تازگی دی ہے	bahut dil kar ke hoñToñ kī shagufta tāzgī dī hai
چمن مانگا تھا پر اس نے بمشکل اک کلی دی ہے	chaman māñgā thā par us ne ba-mushkil ik kalī dī hai
مرے خلوت کدے کے رات دن یوں ہی نہیں سنورے	mire ḳhalvat-kade ke raat din yūñhī nahīñ sañvre
کسی نے دھوپ بخشی ہے کسی نے چاندنی دی ہے	kisī ne dhuup baḳhshī hai kisī ne chāndnī dī hai
نظر کو سبز میدانوں نے کیا کیا وسعتیں بخشیں	nazar ko sabz maidānoñ ne kyā kyā vus.ateñ baḳhshīñ
پگھلتے آبشاروں نے ہمیں دریا دلی دی ہے	pighalte ābshāroñ ne hameñ dariyā-dilī dī hai
محبت ناروا تقسیم کی قائل نہیں پھر بھی	mohabbat nā-ravā taqsīm kī qaa.el nahīñ phir bhī
مری آنکھوں کو آنسو تیرے ہونٹوں کو ہنسی دی ہے	mirī āñkhoñ ko aañsū tere hoñToñ ko hañsī dī hai
مری آوارگی بھی اک کرشمہ ہے زمانے میں	mirī āvārgī bhī ik karishma hai zamāne meñ
ہر اک درویش نے مجھ کو دعائے خیر ہی دی ہے	har ik darvesh ne mujh ko duā-e-ḳhair hī dī hai
کہاں ممکن تھا کوئی کام ہم جیسے دوانوں سے	kahāñ mumkin thā koī kaam ham jaise divānoñ se
تمہیں نے گیت لکھوائے تمہیں نے شاعری دی ہے	tumhīñ ne giit likhvā.e tumhīñ ne shā.irī dī hai
مجھے معلوم ہے میں ساری دنیا کی امانت ہوں	mujhe ma.alūm hai maiñ saarī duniyā kī amānat huuñ
مگر وہ لمحہ جب میں صرف اپنا ہو سا جاتا ہوں	magar vo lamha jab maiñ sirf apnā ho sā jaatā huuñ
میں تم سے دور رہتا ہوں تو میرے ساتھ رہتی ہو	maiñ tum se duur rahtā huuñ to mere saath rahtī ho
تمہارے پاس آتا ہوں تو تنہا ہو سا جاتا ہوں	tumhāre paas aatā huuñ to tanhā ho sā jaatā huuñ
میں چاہے سچ ہی بولوں ہر طرح سے اپنے بارے میں	maiñ chāhe sach hī bolūñ har tarah se apne baare meñ
مگر تم مسکراتی ہو تو جھوٹا ہو سا جاتا ہوں	magar tum muskurātī ho to jhūTā ho sā jaatā huuñ
ترے گل رنگ ہونٹوں سے دہکتی زندگی پی کر	tire gul-rañg hoñToñ se dahaktī zindagī pī kar
میں پیاسا اور پیاسا اور پیاسا ہو سا جاتا ہوں	maiñ pyāsā aur pyāsā aur pyāsā ho sā jaatā huuñ
تجھے بانہوں میں بھر لینے کی خواہش یوں ابھرتی ہے	tujhe bāñhoñ meñ bhar lene kī ḳhvāhish yuuñ ubhartī hai
کہ میں اپنی نظر میں آپ رسوا ہو سا جاتا ہوں	ki maiñ apnī nazar meñ aap rusvā ho sā jaatā huuñ
اشعار مرے یوں تو زمانے کے لیے ہیں	ash.ār mire yuuñ to zamāne ke liye haiñ
کچھ شعر فقط ان کو سنانے کے لیے ہیں	kuchh sher faqat un ko sunāne ke liye haiñ
اب یہ بھی نہیں ٹھیک کہ ہر درد مٹا دیں	ab ye bhī nahīñ Thiik ki har dard miTā deñ
کچھ درد کلیجے سے لگانے کے لیے ہیں	kuchh dard kaleje se lagāne ke liye haiñ
سوچو تو بڑی چیز ہے تہذیب بدن کی	socho to baḌī chiiz hai tahzīb badan kī
ورنہ یہ فقط آگ بجھانے کے لیے ہیں	varna ye faqat aag bujhāne ke liye haiñ
آنکھوں میں جو بھر لو گے تو کانٹوں سے چبھیں گے	āñkhoñ meñ jo bhar loge to kāñToñ se chubheñge
یہ خواب تو پلکوں پہ سجانے کے لیے ہیں	ye ḳhvāb to palkoñ pe sajāne ke liye haiñ
دیکھوں ترے ہاتھوں کو تو لگتا ہے ترے ہاتھ	dekhūñ tire hāthoñ ko to lagtā hai tire haath
مندر میں فقط دیپ جلانے کے لیے ہیں	mandir meñ faqat diip jalāne ke liye haiñ
یہ علم کا سودا یہ رسالے یہ کتابیں	ye ilm kā saudā ye risāle ye kitābeñ
اک شخص کی یادوں کو بھلانے کے لیے ہیں	ik shaḳhs kī yādoñ ko bhulāne ke liye haiñ
زندگی تجھ کو بھلایا ہے بہت دن ہم نے	zindagī tujh ko bhulāyā hai bahut din ham ne
وقت خوابوں میں گنوایا ہے بہت دن ہم نے	vaqt ḳhvāboñ meñ gañvāyā hai bahut din ham ne
اب یہ نیکی بھی ہمیں جرم نظر آتی ہے	ab ye nekī bhī hameñ jurm nazar aatī hai
سب کے عیبوں کو چھپایا ہے بہت دن ہم نے	sab ke aiboñ ko chhupāyā hai bahut din ham ne
تم بھی اس دل کو دکھا لو تو کوئی بات نہیں	tum bhī is dil ko dukhā lo to koī baat nahīñ
اپنا دل آپ دکھایا ہے بہت دن ہم نے	apnā dil aap dukhāyā hai bahut din ham ne
مدتوں ترک تمنا پہ لہو رویا ہے	muddatoñ tark-e-tamannā pe lahū royā hai
عشق کا قرض چکایا ہے بہت دن ہم نے	ishq kā qarz chukāyā hai bahut din ham ne
کیا پتا ہو بھی سکے اس کی تلافی کہ نہیں	kyā patā ho bhī sake is kī talāfī ki nahīñ
شاعری تجھ کو گنوایا ہے بہت دن ہم نے	shā.erī tujh ko gañvāyā hai bahut din ham ne
لوگ کہتے ہیں کہ تو اب بھی خفا ہے مجھ سے	log kahte haiñ ki tū ab bhī ḳhafā hai mujh se
تیری آنکھوں نے تو کچھ اور کہا ہے مجھ سے	terī āñkhoñ ne to kuchh aur kahā hai mujh se
ہائے اس وقت کو کوسوں کہ دعا دوں یارو	haa.e us vaqt ko kosūñ ki duā duuñ yaaro
جس نے ہر درد مرا چھین لیا ہے مجھ سے	jis ne har dard mirā chhīn liyā hai mujh se
دل کا یہ حال کہ دھڑکے ہی چلا جاتا ہے	dil kā ye haal ki dhaḌke hī chalā jaatā hai
ایسا لگتا ہے کوئی جرم ہوا ہے مجھ سے	aisā lagtā hai koī jurm huā hai mujh se
کھو گیا آج کہاں رزق کا دینے والا	kho gayā aaj kahāñ rizq kā dene vaalā
کوئی روٹی جو کھڑا مانگ رہا ہے مجھ سے	koī roTī jo khaḌā maañg rahā hai mujh se
اب مرے قتل کی تدبیر تو کرنی ہوگی	ab mire qatl kī tadbīr to karnī hogī
کون سا راز ہے تیرا جو چھپا ہے مجھ سے	kaun sā raaz hai terā jo chhupā hai mujh se
ہم نے کاٹی ہیں تری یاد میں راتیں اکثر	ham ne kaaTī haiñ tirī yaad meñ rāteñ aksar
دل سے گزری ہیں ستاروں کی براتیں اکثر	dil se guzrī haiñ sitāroñ kī barāteñ aksar
اور تو کون ہے جو مجھ کو تسلی دیتا	aur to kaun hai jo mujh ko tasallī detā
ہاتھ رکھ دیتی ہیں دل پر تری باتیں اکثر	haath rakh detī haiñ dil par tirī bāteñ aksar
حسن شائستۂ تہذیب الم ہے شاید	husn shā.ista-e-tahzīb-e-alam hai shāyad
غم زدہ لگتی ہیں کیوں چاندنی راتیں اکثر	ġham-zada lagtī haiñ kyuuñ chāñdnī rāteñ aksar
حال کہنا ہے کسی سے تو مخاطب ہے کوئی	haal kahnā hai kisī se to muḳhātab hai koī
کتنی دلچسپ ہوا کرتی ہیں باتیں اکثر	kitnī dilchasp huā kartī haiñ bāteñ aksar
عشق رہزن نہ سہی عشق کے ہاتھوں پھر بھی	ishq rahzan na sahī ishq ke hāthoñ phir bhī
ہم نے لٹتی ہوئی دیکھی ہیں براتیں اکثر	ham ne luTtī huī dekhī haiñ barateñ aksar
ہم سے اک بار بھی جیتا ہے نہ جیتے گا کوئی	ham se ik baar bhī jiitā hai na jītegā koī
وہ تو ہم جان کے کھا لیتے ہیں ماتیں اکثر	vo to ham jaan ke khā lete haiñ māteñ aksar
ان سے پوچھو کبھی چہرے بھی پڑھے ہیں تم نے	un se pūchho kabhī chehre bhī paḌhe haiñ tum ne
جو کتابوں کی کیا کرتے ہیں باتیں اکثر	jo kitāboñ kī kiyā karte haiñ bāteñ aksar
ہم نے ان تند ہواؤں میں جلائے ہیں چراغ	ham ne un tund-havāoñ meñ jalā.e haiñ charāġh
جن ہواؤں نے الٹ دی ہیں بساطیں اکثر	jin havāoñ ne ulaT dī haiñ bisāteñ aksar
خود بہ خود مے ہے کہ شیشے میں بھری آوے ہے	ḳhud-ba-ḳhud mai hai ki shīshe meñ bharī aave hai
کس بلا کی تمہیں جادو نظری آوے ہے	kis balā kī tumheñ jādū-nazarī aave hai
دل میں در آوے ہے ہر صبح کوئی یاد ایسے	dil meñ dar aave hai har sub.h koī yaad aise
جوں دبے پاؤں نسیم سحری آوے ہے	juuñ dabe-pāñv nasīm-e-saharī aave hai
اور بھی زخم ہوئے جاتے ہیں گہرے دل کے	aur bhī zaḳhm hue jaate haiñ gahre dil ke
ہم تو سمجھے تھے تمہیں چارہ گری آوے ہے	ham to samjhe the tumheñ chāragarī aave hai
ایک قطرہ بھی لہو جب نہ رہے سینے میں	ek qatra bhī lahū jab na rahe siine meñ
تب کہیں عشق میں کچھ بے جگری آوے ہے	tab kahīñ ishq meñ kuchh be-jigarī aave hai
چاک داماں و گریباں کے بھی آداب ہیں کچھ	chāk-e-dāmāñ-o-girebāñ ke bhī ādāb haiñ kuchh
ہر دوانے کو کہاں جامہ دری آوے ہے	har divāne ko kahāñ jāma-darī aave hai
شجر عشق تو مانگے ہے لہو کے آنسو	shajar-e-ishq to māñge hai lahū ke aañsū
تب کہیں جا کے کوئی شاخ ہری آوے ہے	tab kahīñ jā ke koī shāḳh harī aave hai
تو کبھی راگ کبھی رنگ کبھی خوشبو ہے	tū kabhī raag kabhī rañg kabhī ḳhushbū hai
کیسی کیسی نہ تجھے عشوہ گری آوے ہے	kaisī kaisī na tujhe ishva-garī aave hai
آپ اپنے کو بھلانا کوئی آسان نہیں	āp-apne ko bhulānā koī āsān nahīñ
بڑی مشکل سے میاں بے خبری آوے ہے	baḌī mushkil se miyāñ be-ḳhabarī aave hai
اے مرے شہر نگاراں ترا کیا حال ہوا	ai mire shahr-e-nigārāñ tirā kyā haal huā
چپے چپے پہ مرے آنکھ بھری آوے ہے	chappe chappe pe mire aañkh bharī aave hai
صاحبو حسن کی پہچان کوئی کھیل نہیں	sāhibo husn kī pahchān koī khel nahīñ
دل لہو ہو تو کہیں دیدہ وری آوے ہے	dil lahū ho to kahīñ dīda-varī aave hai
آج مدت میں وہ یاد آئے ہیں	aaj muddat meñ vo yaad aa.e haiñ
در و دیوار پہ کچھ سائے ہیں	dar o dīvār pe kuchh saa.e haiñ
آبگینوں سے نہ ٹکرا پائے	ābgīnoñ se na Takrā paa.e
کوہساروں سے تو ٹکرائے ہیں	kohsāroñ se to Takrā.e haiñ
زندگی تیرے حوادث ہم کو	zindagī tere havādis ham ko
کچھ نہ کچھ راہ پہ لے آئے ہیں	kuchh na kuchh raah pe le aa.e haiñ
سنگ ریزوں سے خزف پاروں سے	sañg-rezoñ se ḳhazaf-pāroñ se
کتنے ہیرے کبھی چن لائے ہیں	kitne hiire kabhī chun laa.e haiñ
اتنے مایوس تو حالات نہیں	itne māyūs to hālāt nahīñ
لوگ کس واسطے گھبرائے ہیں	log kis vāste ghabrā.e haiñ
ان کی جانب نہ کسی نے دیکھا	un kī jānib na kisī ne dekhā
جو ہمیں دیکھ کے شرمائے ہیں	jo hameñ dekh ke sharmā.e haiñ
رنج و غم مانگے ہے اندوہ و بلا مانگے ہے	ranj-o-ġham māñge hai andoh-o-balā māñge hai
دل وہ مجرم ہے کہ خود اپنی سزا مانگے ہے	dil vo mujrim hai ki ḳhud apnī sazā māñge hai
چپ ہے ہر زخم گلو چپ ہے شہیدوں کا لہو	chup hai har zaḳhm-e-gulū chup hai shahīdoñ kā lahū
دست قاتل ہے جو محنت کا صلہ مانگے ہے	dast-e-qātil hai jo mehnat kā sila māñge hai
تو بھی اک دولت نایاب ہے پر کیا کہیے	tū bhī ik daulat-e-nāyāb hai par kyā kahiye
زندگی اور بھی کچھ تیرے سوا مانگے ہے	zindagī aur bhī kuchh tere sivā māñge hai
کھوئی کھوئی یہ نگاہیں یہ خمیدہ پلکیں	khoī khoī ye nigāheñ ye ḳhamīda palkeñ
ہاتھ اٹھائے کوئی جس طرح دعا مانگے ہے	haath uThā.e koī jis tarah duā māñge hai
راس اب آئے گی اشکوں کی نہ آہوں کی فضا	raas ab aa.egī ashkoñ kī na aahoñ kī fazā
آج کا پیار نئی آب و ہوا مانگے ہے	aaj kā pyaar na.ī āb-o-havā māñge hai
بانسری کا کوئی نغمہ نہ سہی چیخ سہی	bāñsurī kā koī naġhma na sahī chīḳh sahī
ہر سکوت شب غم کوئی صدا مانگے ہے	har sukūt-e-shab-e-ġham koī sadā māñge hai
لاکھ منکر سہی پر ذوق پرستش میرا	laakh munkir sahī par zauq-e-parastish merā
آج بھی کوئی صنم کوئی خدا مانگے ہے	aaj bhī koī sanam koī ḳhudā māñge hai
سانس ویسے ہی زمانے کی رکی جاتی ہے	saañs vaise hī zamāne kī rukī jaatī hai
وہ بدن اور بھی کچھ تنگ قبا مانگے ہے	vo badan aur bhī kuchh tañg qabā māñge hai
دل ہر اک حال سے بیگانہ ہوا جاتا ہے	dil har ik haal se begāna huā jaatā hai
اب توجہ نہ تغافل نہ ادا مانگے ہے	ab tavajjoh na taġhāful na adā māñge hai
ذرا سی بات پہ ہر رسم توڑ آیا تھا	zarā sī baat pe har rasm toḌ aayā thā
دل تباہ نے بھی کیا مزاج پایا تھا	dil-e-tabāh ne bhī kyā mizāj paayā thā
گزر گیا ہے کوئی لمحۂ شرر کی طرح	guzar gayā hai koī lamha-e-sharar kī tarah
ابھی تو میں اسے پہچان بھی نہ پایا تھا	abhī to maiñ use pahchān bhī na paayā thā
معاف کر نہ سکی میری زندگی مجھ کو	muaaf kar na sakī merī zindagī mujh ko
وہ ایک لمحہ کہ میں تجھ سے تنگ آیا تھا	vo ek lamha ki maiñ tujh se tañg aayā thā
شگفتہ پھول سمٹ کر کلی بنے جیسے	shagufta phuul simaT kar kalī bane jaise
کچھ اس کمال سے تو نے بدن چرایا تھا	kuchh is kamāl se tū ne badan churāyā thā
پتا نہیں کہ مرے بعد ان پہ کیا گزری	patā nahīñ ki mire ba.ad un pe kyā guzrī
میں چند خواب زمانے میں چھوڑ آیا تھا	maiñ chand ḳhvāb zamāne meñ chhoḌ aayā thā
حوصلہ کھو نہ دیا تیری نہیں سے ہم نے	hausla kho na diyā terī nahīñ se ham ne
کتنی شکنوں کو چنا تیری جبیں سے ہم نے	kitnī shiknoñ ko chunā terī jabīñ se ham ne
وہ بھی کیا دن تھے کہ دیوانہ بنے پھرتے تھے	vo bhī kyā din the ki dīvāna bane phirte the
سن لیا تھا ترے بارے میں کہیں سے ہم نے	sun liyā thā tire baare meñ kahīñ se ham ne
جس جگہ پہلے پہل نام ترا آتا ہے	jis jagah pahle-pahal naam tirā aatā hai
داستاں اپنی سنائی ہے وہیں سے ہم نے	dāstāñ apnī sunā.ī hai vahīñ se ham ne
یوں تو احسان حسینوں کے اٹھائے ہیں بہت	yuuñ to ehsān hasīnoñ ke uThā.e haiñ bahut
پیار لیکن جو کیا ہے تو تمہیں سے ہم نے	pyaar lekin jo kiyā hai to tumhīñ se ham ne
کچھ سمجھ کر ہی خدا تجھ کو کہا ہے ورنہ	kuchh samajh kar hī ḳhudā tujh ko kahā hai varna
کون سی بات کہی اتنے یقیں سے ہم نے	kaun sī baat kahī itne yaqīñ se ham ne
آنکھیں چرا کے ہم سے بہار آئے یہ نہیں	āñkheñ churā ke ham se bahār aa.e ye nahīñ
حصے میں اپنے صرف غبار آئے یہ نہیں	hisse meñ apne sirf ġhubār aa.e ye nahīñ
کوئے غم حیات میں سب عمر کاٹ دی	kū-e-ġham-e-hayāt meñ sab umr kaaT dī
تھوڑا سا وقت واں بھی گزار آئے یہ نہیں	thoḌā sā vaqt vaañ bhī guzār aa.e ye nahīñ
خود عشق قرب جسم بھی ہے قرب‌‌ جاں کے ساتھ	ḳhud ishq qurb-e-jism bhī hai qurb-e-jāñ ke saath
ہم دور ہی سے ان کو پکار آئے یہ نہیں	ham duur hī se un ko pukār aa.e ye nahīñ
آنکھوں میں دل کھلے ہوں تو موسم کی قید کیا	āñkhoñ meñ dil khule hoñ to mausam kī qaid kyā
فصل بہار ہی میں بہار آئے یہ نہیں	fasl-e-bahār hī meñ bahār aa.e ye nahīñ
اب کیا کریں کہ حسن جہاں ہے عزیز ہے	ab kyā kareñ ki husn jahāñ hai aziiz hai
تیرے سوا کسی پہ نہ پیار آئے یہ نہیں	tere sivā kisī pe na pyaar aa.e ye nahīñ
وعدوں کو خون دل سے لکھو تب تو بات ہے	va.adoñ ko ḳhūn-e-dil se likho tab to baat hai
کاغذ پہ قسمتوں کو سنوار آئے یہ نہیں	kāġhaz pe qismatoñ ko sañvār aa.e ye nahīñ
کچھ روز اور کل کی مروت میں کاٹ لیں	kuchh roz aur kal kī muravvat meñ kaaT leñ
دل کو یقین وعدۂ یار آئے یہ نہیں	dil ko yaqīn-e-va.ada-e-yār aa.e ye nahīñ
وہ ہم سے آج بھی دامن کشاں چلے ہے میاں	vo ham se aaj bhī dāman-kashāñ chale hai miyāñ
کسی پہ زور ہمارا کہاں چلے ہے میاں	kisī pe zor hamārā kahāñ chale hai miyāñ
جہاں بھی تھک کے کوئی کارواں ٹھہرتا ہے	jahāñ bhī thak ke koī kārvāñ Thahartā hai
وہیں سے ایک نیا کارواں چلے ہے میاں	vahīñ se ek nayā kārvāñ chale hai miyāñ
جو ایک سمت گماں ہے تو ایک سمت یقیں	jo ek samt gumāñ hai to ek samt yaqīñ
یہ زندگی تو یوں ہی درمیاں چلے ہے میاں	ye zindagī to yūñhī darmiyāñ chale hai miyāñ
بدلتے رہتے ہیں بس نام اور تو کیا ہے	badalte rahte haiñ bas naam aur to kyā hai
ہزاروں سال سے اک داستاں چلے ہے میاں	hazāroñ saal se ik dāstāñ chale hai miyāñ
ہر اک قدم ہے نئی آزمائشوں کا ہجوم	har ik qadam hai na.ī āzmā.ishoñ kā hujūm
تمام عمر کوئی امتحاں چلے ہے میاں	tamām umr koī imtihāñ chale hai miyāñ
وہیں پہ گھومتے رہنا تو کوئی بات نہیں	vahīñ pe ghūmte rahnā to koī baat nahīñ
زمیں چلے ہے تو آگے کہاں چلے ہے میاں	zamīñ chale hai to aage kahāñ chale hai miyāñ
وہ ایک لمحۂ حیرت کہ لفظ ساتھ نہ دیں	vo ek lamha-e-hairat ki lafz saath na deñ
نہیں چلے ہے نہ ایسے میں ہاں چلے ہے میاں	nahīñ chale hai na aise meñ haañ chale hai miyāñ
صبح کے درد کو راتوں کی جلن کو بھولیں	sub.h ke dard ko rātoñ kī jalan ko bhūleñ
کس کے گھر جائیں کہ اس وعدہ شکن کو بھولیں	kis ke ghar jaa.eñ ki is va.ada-shikan ko bhūleñ
آج تک چوٹ دبائے نہیں دبتی دل کی	aaj tak choT dabā.e nahīñ dabtī dil kī
کس طرح اس صنم سنگ بدن کو بھولیں	kis tarah us sanam-e-sañg-badan ko bhūleñ
اب سوا اس کے مداوائے غم دل کیا ہے	ab sivā is ke mudāvā-e-ġham-e-dil kyā hai
اتنی پی جائیں کہ ہر رنج و محن کو بھولیں	itnī pī jaa.eñ ki har rañj-o-mehan ko bhūleñ
اور تہذیب غم عشق نبھا دیں کچھ دن	aur tahzīb-e-ġham-e-ishq nibhā deñ kuchh din
آخری وقت میں کیا اپنے چلن کو بھولیں	āḳhirī vaqt meñ kyā apne chalan ko bhūleñ
دیدہ و دل میں کوئی حسن بکھرتا ہی رہا	diida o dil meñ koī husn bikhartā hī rahā
لاکھ پردوں میں چھپا کوئی سنورتا ہی رہا	laakh pardoñ meñ chhupā koī sañvartā hī rahā
روشنی کم نہ ہوئی وقت کے طوفانوں میں	raushnī kam na huī vaqt ke tūfānoñ meñ
دل کے دریا میں کوئی چاند اترتا ہی رہا	dil ke dariyā meñ koī chāñd utartā hī rahā
راستے بھر کوئی آہٹ تھی کہ آتی ہی رہی	rāste bhar koī aahaT thī ki aatī hī rahī
کوئی سایہ مرے بازو سے گزرتا ہی رہا	koī saaya mire baazū se guzartā hī rahā
مٹ گیا پر تری بانہوں نے سمیٹا نہ مجھے	miT gayā par tirī bāñhoñ ne sameTā na mujhe
شہر در شہر میں گلیوں میں بکھرتا ہی رہا	shahr dar shahr maiñ galiyoñ meñ bikhartā hī rahā
لمحہ لمحہ رہے آنکھوں میں اندھیرے لیکن	lamha lamha rahe āñkhoñ meñ andhere lekin
کوئی سورج مرے سینے میں ابھرتا ہی رہا	koī sūraj mire siine meñ ubhartā hī rahā
مدت ہوئی اس جان حیا نے ہم سے یہ اقرار کیا	muddat huī us jān-e-hayā ne ham se ye iqrār kiyā
جتنے بھی بد نام ہوئے ہم اتنا اس نے پیار کیا	jitne bhī badnām hue ham utnā us ne pyaar kiyā
پہلے بھی خوش چشموں میں ہم چوکنا سے رہتے تھے	pahle bhī ḳhush-chashmoñ meñ ham chaukannā se rahte the
تیری سوئی آنکھوں نے تو اور ہمیں ہوشیار کیا	terī soī āñkhoñ ne to aur hameñ hoshiyār kiyā
جاتے جاتے کوئی ہم سے اچھے رہنا کہہ تو گیا	jaate jaate koī ham se achchhe rahnā kah to gayā
پوچھے لیکن پوچھنے والے کس نے یہ بیمار کیا	pūchhe lekin pūchhne vaale kis ne ye bīmār kiyā
قطرہ قطرہ صرف ہوا ہے عشق میں اپنے دل کا لہو	qatra qatra sirf huā hai ishq meñ apne dil kā lahū
شکل دکھائی تب اس نے جب آنکھوں کو خوں بار کیا	shakl dikhā.ī tab us ne jab āñkhoñ ko ḳhūñ-bār kiyā
ہم پر کتنی بار پڑے یہ دورے بھی تنہائی کے	ham par kitnī baar paḌe ye daure bhī tanhā.ī ke
جو بھی ہم سے ملنے آیا ملنے سے انکار کیا	jo bhī ham se milne aayā milne se inkār kiyā
عشق میں کیا نقصان نفع ہے ہم کو کیا سمجھاتے ہو	ishq meñ kyā nuqsān nafā hai ham ko kyā samjhāte ho
ہم نے ساری عمر ہی یارو دل کا کاروبار کیا	ham ne saarī umr hī yaaro dil kā kārobār kiyā
محفل پر جب نیند سی چھائی سب کے سب خاموش ہوئے	mahfil par jab niiñd sī chhā.ī sab ke sab ḳhāmosh hue
ہم نے تب کچھ شعر سنایا لوگوں کو بے دار کیا	ham ne tab kuchh sher sunāyā logoñ ko bedār kiyā
اب تم سوچو اب تم جانو جو چاہو اب رنگ بھرو	ab tum socho ab tum jaano jo chāho ab rañg bharo
ہم نے تو اک نقشہ کھینچا اک خاکہ تیار کیا	ham ne to ik naqsha khīñchā ik ḳhāka tayyār kiyā
دیش سے جب پردیش سدھارے ہم پر یہ بھی وقت پڑا	desh se jab pardesh sidhāre ham par ye bhī vaqt paḌā
نظمیں چھوڑی غزلیں چھوڑی گیتوں کا بیوپار کیا	nazmeñ chhoḌī ġhazleñ chhoḌī gītoñ kā bevpār kiyā
جب لگیں زخم تو قاتل کو دعا دی جائے	jab lageñ zaḳhm to qātil ko duā dī jaa.e
ہے یہی رسم تو یہ رسم اٹھا دی جائے	hai yahī rasm to ye rasm uThā dī jaa.e
دل کا وہ حال ہوا ہے غم دوراں کے تلے	dil kā vo haal huā hai ġham-e-daurāñ ke tale
جیسے اک لاش چٹانوں میں دبا دی جائے	jaise ik laash chaTānoñ meñ dabā dī jaa.e
انہیں گل رنگ دریچوں سے سحر جھانکے گی	inhīñ gul-rañg darīchoñ se sahar jhāñkegī
کیوں نہ کھلتے ہوئے زخموں کو دعا دی جائے	kyuuñ na khilte hue zaḳhmoñ ko duā dī jaa.e
کم نہیں نشے میں جاڑے کی گلابی راتیں	kam nahīñ nashshe meñ jaaḌe kī gulābī rāteñ
اور اگر تیری جوانی بھی ملا دی جائے	aur agar terī javānī bhī milā dī jaa.e
ہم سے پوچھو کہ غزل کیا ہے غزل کا فن کیا	ham se pūchho ki ġhazal kyā hai ġhazal kā fan kyā
چند لفظوں میں کوئی آگ چھپا دی جائے	chand lafzoñ meñ koī aag chhupā dī jaa.e
ہم سے بھاگا نہ کرو دور غزالوں کی طرح	ham se bhāgā na karo duur ġhazāloñ kī tarah
ہم نے چاہا ہے تمہیں چاہنے والوں کی طرح	ham ne chāhā hai tumheñ chāhne vāloñ kī tarah
خودبخود نیند سی آنکھوں میں گھلی جاتی ہے	ḳhud-ba-ḳhud niind sī āñkhoñ meñ ghulī jaatī hai
مہکی مہکی ہے شب غم ترے بالوں کی طرح	mahkī mahkī hai shab-e-ġham tire bāloñ kī tarah
تیرے بن رات کے ہاتھوں پہ یہ تاروں کے ایاغ	tere bin raat ke hāthoñ pe ye tāroñ ke ayāġh
خوبصورت ہیں مگر زہر کے پیالوں کی طرح	ḳhūb-sūrat haiñ magar zahr ke pyāloñ kī tarah
اور کیا اس سے زیادہ کوئی نرمی برتوں	aur kyā is se ziyāda koī narmī bartūñ
دل کے زخموں کو چھوا ہے ترے گالوں کی طرح	dil ke zaḳhmoñ ko chhuā hai tire gāloñ kī tarah
گنگناتے ہوئے اور آ کبھی ان سینوں میں	gungunāte hue aur aa kabhī un sīnoñ meñ
تیری خاطر جو مہکتے ہیں شوالوں کی طرح	terī ḳhātir jo mahakte haiñ shivāloñ kī tarah
تیری زلفیں تری آنکھیں ترے ابرو ترے لب	terī zulfeñ tirī āñkheñ tire abrū tire lab
اب بھی مشہور ہیں دنیا میں مثالوں کی طرح	ab bhī mash.hūr haiñ duniyā meñ misāloñ kī tarah
ہم سے مایوس نہ ہو اے شب دوراں کہ ابھی	ham se māyūs na ho ai shab-e-daurāñ ki abhī
دل میں کچھ درد چمکتے ہیں اجالوں کی طرح	dil meñ kuchh dard chamakte haiñ ujāloñ kī tarah
مجھ سے نظریں تو ملاؤ کہ ہزاروں چہرے	mujh se nazreñ to milāo ki hazāroñ chehre
میری آنکھوں میں سلگتے ہیں سوالوں کی طرح	merī āñkhoñ meñ sulagte haiñ savāloñ kī tarah
اور تو مجھ کو ملا کیا مری محنت کا صلہ	aur to mujh ko milā kyā mirī mehnat kā sila
چند سکے ہیں مرے ہاتھ میں چھالوں کی طرح	chand sikke haiñ mire haath meñ chhāloñ kī tarah
جستجو نے کسی منزل پہ ٹھہرنے نہ دیا	justujū ne kisī manzil pe Thaharne na diyā
ہم بھٹکتے رہے آوارہ خیالوں کی طرح	ham bhaTakte rahe āvāra ḳhayāloñ kī tarah
زندگی جس کو ترا پیار ملا وہ جانے	zindagī jis ko tirā pyaar milā vo jaane
ہم تو ناکام رہے چاہنے والوں کی طرح	ham to nākām rahe chāhne vāloñ kī tarah
اے درد عشق تجھ سے مکرنے لگا ہوں میں	ai dard-e-ishq tujh se mukarne lagā huuñ maiñ
مجھ کو سنبھال حد سے گزرنے لگا ہوں میں	mujh ko sambhāl had se guzarne lagā huuñ maiñ
پہلے حقیقتوں ہی سے مطلب تھا اور اب	pahle haqīqatoñ hī se matlab thā aur ab
ایک آدھ بات فرض بھی کرنے لگا ہوں میں	ek aadh baat farz bhī karne lagā huuñ maiñ
ہر آن ٹوٹتے یہ عقیدوں کے سلسلے	har aan TūTte ye aqīdoñ ke silsile
لگتا ہے جیسے آج بکھرنے لگا ہوں میں	lagtā hai jaise aaj bikharne lagā huuñ maiñ
اے چشم یار میرا سدھرنا محال تھا	ai chashm-e-yār merā sudharnā muhāl thā
تیرا کمال ہے کہ سدھرنے لگا ہوں میں	terā kamāl hai ki sudharne lagā huuñ maiñ
یہ مہر و ماہ ارض و سما مجھ میں کھو گئے	ye mehr-o-māh arz-o-samā mujh meñ kho ga.e
اک کائنات بن کے ابھرنے لگا ہوں میں	ik kā.enāt ban ke ubharne lagā huuñ maiñ
اتنوں کا پیار مجھ سے سنبھالا نہ جائے گا	itnoñ kā pyaar mujh se sambhālā na jā.egā
لوگو تمہارے پیار سے ڈرنے لگا ہوں میں	logo tumhāre pyaar se Darne lagā huuñ maiñ
دلی کہاں گئیں ترے کوچوں کی رونقیں	dillī kahāñ ga.iiñ tire kūchoñ kī raunaqeñ
گلیوں سے سر جھکا کے گزرنے لگا ہوں میں	galiyoñ se sar jhukā ke guzarne lagā huuñ maiñ
زندگی یہ تو نہیں تجھ کو سنوارا ہی نہ ہو	zindagī ye to nahīñ tujh ko sañvārā hī na ho
کچھ نہ کچھ ہم نے ترا قرض اتارا ہی نہ ہو	kuchh na kuchh ham ne tirā qarz utārā hī na ho
دل کو چھو جاتی ہے یوں رات کی آواز کبھی	dil ko chhū jaatī hai yuuñ raat kī āvāz kabhī
چونک اٹھتا ہوں کہیں تو نے پکارا ہی نہ ہو	chauñk uThtā huuñ kahīñ tū ne pukārā hī na ho
کبھی پلکوں پہ چمکتی ہے جو اشکوں کی لکیر	kabhī palkoñ pe chamaktī hai jo ashkoñ kī lakīr
سوچتا ہوں ترے آنچل کا کنارا ہی نہ ہو	sochtā huuñ tire āñchal kā kinārā hī na ho
زندگی ایک خلش دے کے نہ رہ جا مجھ کو	zindagī ek ḳhalish de ke na rah jā mujh ko
درد وہ دے جو کسی طرح گوارا ہی نہ ہو	dard vo de jo kisī tarah gavārā hī na ho
شرم آتی ہے کہ اس شہر میں ہم ہیں کہ جہاں	sharm aatī hai ki us shahr meñ ham haiñ ki jahāñ
نہ ملے بھیک تو لاکھوں کا گزارا ہی نہ ہو	na mile bhiik to lākhoñ kā guzārā hī na ho
موج گل موج صبا موج سحر لگتی ہے	mauj-e-gul mauj-e-sabā mauj-e-sahar lagtī hai
سر سے پا تک وہ سماں ہے کہ نظر لگتی ہے	sar se pā tak vo samāñ hai ki nazar lagtī hai
ہم نے ہر گام پہ سجدوں کے جلائے ہیں چراغ	ham ne har gaam pe sajdoñ ke jalā.e haiñ charāġh
اب ہمیں تیری گلی راہ گزر لگتی ہے	ab hameñ terī galī rāhguzar lagtī hai
لمحے لمحے میں بسی ہے تری یادوں کی مہک	lamhe lamhe meñ basī hai tirī yādoñ kī mahak
آج کی رات تو خوشبو کا سفر لگتی ہے	aaj kī raat to ḳhushbū kā safar lagtī hai
جل گیا اپنا نشیمن تو کوئی بات نہیں	jal gayā apnā nasheman to koī baat nahīñ
دیکھنا یہ ہے کہ اب آگ کدھر لگتی ہے	dekhnā ye hai ki ab aag kidhar lagtī hai
ساری دنیا میں غریبوں کا لہو بہتا ہے	saarī duniyā meñ ġharīboñ kā lahū bahtā hai
ہر زمیں مجھ کو مرے خون سے تر لگتی ہے	har zamīñ mujh ko mire ḳhuun se tar lagtī hai
کوئی آسودہ نہیں اہل سیاست کے سوا	koī āsūda nahīñ ahl-e-siyāsat ke sivā
یہ صدی دشمن ارباب ہنر لگتی ہے	ye sadī dushman-e-arbāb-e-hunar lagtī hai
واقعہ شہر میں کل تو کوئی ایسا نہ ہوا	vāqi.a shahr meñ kal to koī aisā na huā
یہ تو اخبار کے دفتر کی خبر لگتی ہے	ye to aḳhbār ke daftar kī ḳhabar lagtī hai
لکھنؤ کیا تری گلیوں کا مقدر تھا یہی	lucknow kyā tirī galiyoñ kā muqaddar thā yahī
ہر گلی آج تری خاک بسر لگتی ہے	har galī aaj tirī ḳhāk-basar lagtī hai
وہ لوگ ہی ہر دور میں محبوب رہے ہیں	vo log hī har daur meñ mahbūb rahe haiñ
جو عشق میں طالب نہیں مطلوب رہے ہیں	jo ishq meñ tālib nahīñ matlūb rahe haiñ
طوفان کی آواز تو آتی نہیں لیکن	tūfān kī āvāz to aatī nahīñ lekin
لگتا ہے سفینے سے کہیں ڈوب رہے ہیں	lagtā hai safīne se kahīñ Duub rahe haiñ
ان کو نہ پکارو غم دوراں کے لقب سے	un ko na pukāro ġham-e-daurāñ ke laqab se
جو درد کسی نام سے منسوب رہے ہیں	jo dard kisī naam se mansūb rahe haiñ
ہم بھی تری صورت کے پرستار ہیں لیکن	ham bhī tirī sūrat ke parastār haiñ lekin
کچھ اور بھی چہرے ہمیں مرغوب رہے ہیں	kuchh aur bhī chehre hameñ marġhūb rahe haiñ
الفاظ میں اظہار محبت کے طریقے	alfāz meñ iz.hār-e-mohabbat ke tarīqe
خود عشق کی نظروں میں بھی معیوب رہے ہیں	ḳhud ishq kī nazroñ meñ bhī māyūb rahe haiñ
اس عہد بصیرت میں بھی نقاد ہمارے	is ahd-e-basīrat meñ bhī naqqād hamāre
ہر ایک بڑے نام سے مرعوب رہے ہیں	har ek baḌe naam se mar.ūb rahe haiñ
اتنا بھی نہ گھبراؤ نئی طرز ادا سے	itnā bhī na ghabrāo na.ī tarz-e-adā se
ہر دور میں بدلے ہوئے اسلوب رہے ہیں	har daur meñ badle hue uslūb rahe haiñ
سو چاند بھی چمکیں گے تو کیا بات بنے گی	sau chāñd bhī chamkeñge to kyā baat banegī
تم آئے تو اس رات کی اوقات بنے گی	tum aa.e to is raat kī auqāt banegī
ان سے یہی کہہ آئیں کہ اب ہم نہ ملیں گے	un se yahī kah aa.eñ ki ab ham na mileñge
آخر کوئی تقریب ملاقات بنے گی	āḳhir koī taqrīb-e-mulāqāt banegī
اے ناوک غم دل میں ہے اک بوند لہو کی	ai nāvak-e-ġham dil meñ hai ik buuñd lahū kī
کچھ اور تو کیا ہم سے مدارات بنے گی	kuchh aur to kyā ham se mudārāt banegī
یہ ہم سے نہ ہوگا کہ کسی ایک کو چاہیں	ye ham se na hogā ki kisī ek ko chāheñ
اے عشق ہماری نہ ترے سات بنے گی	ai ishq hamārī na tire saat banegī
یہ کیا ہے کہ بڑھتے چلو بڑھتے چلو آگے	ye kyā hai ki baḌhte chalo baḌhte chalo aage
جب بیٹھ کے سوچیں گے تو کچھ بات بنے گی	jab baiTh ke socheñge to kuchh baat banegī
شعر سے شاعری سے ڈرتے ہیں	sher se shā.irī se Darte haiñ
کم نظر روشنی سے ڈرتے ہیں	kam-nazar raushnī se Darte haiñ
لوگ ڈرتے ہیں دشمنی سے تری	log Darte haiñ dushmanī se tirī
ہم تری دوستی سے ڈرتے ہیں	ham tirī dostī se Darte haiñ
دہر میں آہ بے کساں کے سوا	dahr meñ āh-e-be-kasāñ ke sivā
اور ہم کب کسی سے ڈرتے ہیں	aur ham kab kisī se Darte haiñ
ہم کو غیروں سے ڈر نہیں لگتا	ham ko ġhairoñ se Dar nahīñ lagtā
اپنے احباب ہی سے ڈرتے ہیں	apne ahbāb hī se Darte haiñ
داور حشر بخش دے شاید	dāvar-e-hashr baḳhsh de shāyad
ہاں مگر مولوی سے ڈرتے ہیں	haañ magar maulvī se Darte haiñ
روٹھتا ہے تو روٹھ جائے جہاں	rūThtā hai to ruuTh jaa.e jahāñ
ان کی ہم بے رخی سے ڈرتے ہیں	un kī ham be-ruḳhī se Darte haiñ
ہر قدم پر ہے محتسب جالبؔ	har qadam par hai mohtasib 'jālib'
اب تو ہم چاندنی سے ڈرتے ہیں	ab to ham chāñdnī se Darte haiñ
بہت روشن ہے شام غم ہماری	bahut raushan hai shām-e-ġham hamārī
کسی کی یاد ہے ہم دم ہماری	kisī kī yaad hai hamdam hamārī
غلط ہے لا تعلق ہیں چمن سے	ġhalat hai lā-ta.alluq haiñ chaman se
تمہارے پھول اور شبنم ہماری	tumhāre phuul aur shabnam hamārī
یہ پلکوں پر نئے آنسو نہیں ہیں	ye palkoñ par na.e aañsū nahīñ haiñ
ازل سے آنکھ ہے پر نم ہماری	azal se aañkh hai pur-nam hamārī
ہر اک لب پر تبسم دیکھنے کی	har ik lab par tabassum dekhne kī
تمنا کب ہوئی ہے کم ہماری	tamannā kab huī hai kam hamārī
کہی ہے ہم نے خود سے بھی بہت کم	kahī hai ham ne ḳhud se bhī bahut kam
نہ پوچھو داستان غم ہماری	na pūchho dāstān-e-ġham hamārī
اس نے جب ہنس کے نمسکار کیا	us ne jab hañs ke namaskār kiyā
مجھ کو انسان سے اوتار کیا	mujh ko insān se autār kiyā
دشت غربت میں دل ویراں نے	dasht-e-ġhurbat meñ dil-e-vīrāñ ne
یاد جمنا کو کئی بار کیا	yaad jamunā ko ka.ī baar kiyā
پیار کی بات نہ پوچھو یارو	pyaar kī baat na pūchho yaaro
ہم نے کس کس سے نہیں پیار کیا	ham ne kis kis se nahīñ pyaar kiyā
کتنی خوابیدہ تمناؤں کو	kitnī ḳhvābīda tamannāoñ ko
اس کی آواز نے بیدار کیا	us kī āvāz ne bedār kiyā
ہم پجاری ہیں بتوں کے جالبؔ	ham pujārī haiñ butoñ ke 'jālib'
ہم نے کعبے میں بھی اقرار کیا	ham ne ka.abe meñ bhī iqrār kiyā
اپنوں نے وہ رنج دئے ہیں بیگانے یاد آتے ہیں	apnoñ ne vo rañj diye haiñ begāne yaad aate haiñ
دیکھ کے اس بستی کی حالت ویرانے یاد آتے ہیں	dekh ke us bastī kī hālat vīrāne yaad aate haiñ
اس نگری میں قدم قدم پہ سر کو جھکانا پڑتا ہے	us nagrī meñ qadam qadam pe sar ko jhukānā paḌtā hai
اس نگری میں قدم قدم پر بت خانے یاد آتے ہیں	us nagrī meñ qadam qadam par but-ḳhāne yaad aate haiñ
آنکھیں پر نم ہو جاتی ہیں غربت کے صحراؤں میں	āñkheñ pur-nam ho jaatī haiñ ġhurbat ke sahrāoñ meñ
جب اس رم جھم کی وادی کے افسانے یاد آتے ہیں	jab us rim-jhim kī vaadī ke afsāne yaad aate haiñ
ایسے ایسے درد ملے ہیں نئے دیاروں میں ہم کو	aise aise dard mile haiñ na.e dayāroñ meñ ham ko
بچھڑے ہوئے کچھ لوگ پرانے یارانے یاد آتے ہیں	bichhḌe hue kuchh log purāne yārāne yaad aate haiñ
جن کے کارن آج ہمارے حال پہ دنیا ہستی ہے	jin ke kāran aaj hamāre haal pe duniyā hastī hai
کتنے ظالم چہرے جانے پہچانے یاد آتے ہیں	kitne zālim chehre jaane pahchāne yaad aate haiñ
یوں نہ لٹی تھی گلیوں دولت اپنے اشکوں کی	yuuñ na luTī thī galiyoñ daulat apne ashkoñ kī
روتے ہیں تو ہم کو اپنے غم خانے یاد آتے ہیں	rote haiñ to ham ko apne ġham-ḳhāne yaad aate haiñ
کوئی تو پرچم لے کر نکلے اپنے گریباں کا جالبؔ	koī to parcham le kar nikle apne garebāñ kā 'jālib'
چاروں جانب سناٹا ہے دیوانے یاد آتے ہیں	chāroñ jānib sannāTā hai dīvāne yaad aate haiñ
اس رعونت سے وہ جیتے ہیں کہ مرنا ہی نہیں	us ra.ūnat se vo jiite haiñ ki marnā hī nahīñ
تخت پر بیٹھے ہیں یوں جیسے اترنا ہی نہیں	taḳht par baiThe haiñ yuuñ jaise utarnā hī nahīñ
یوں مہ و انجم کی وادی میں اڑے پھرتے ہیں وہ	yuuñ mah-o-anjum kī vaadī meñ uḌe phirte haiñ vo
خاک کے ذروں پہ جیسے پاؤں دھرنا ہی نہیں	ḳhaak ke zarroñ pe jaise paañv dharnā hī nahīñ
ان کا دعویٰ ہے کہ سورج بھی انہی کا ہے غلام	un kā da.avā hai ki sūraj bhī unhī kā hai ġhulām
شب جو ہم پر آئی ہے اس کو گزرنا ہی نہیں	shab jo ham par aa.ī hai us ko guzarnā hī nahīñ
کیا علاج اس کا اگر ہو مدعا ان کا یہی	kyā ilaaj us kā agar ho mudda.ā un kā yahī
اہتمام رنگ و بو گلشن میں کرنا ہی نہیں	ehtimām rañg-o-bū gulshan meñ karnā hī nahīñ
ظلم سے ہیں برسر پیکار آزادی پسند	zulm se haiñ barsar-e-paikār āzādī-pasand
ان پہاڑوں میں جہاں پر کوئی جھرنا ہی نہیں	un pahāḌoñ meñ jahāñ par koī jharnā hī nahīñ
دل بھی ان کے ہیں سیہ خوراک زنداں کی طرح	dil bhī un ke haiñ siyah ḳhūrāk-e-zindāñ kī tarah
ان سے اپنا غم بیاں اب ہم کو کرنا ہی نہیں	un se apnā ġham bayāñ ab ham ko karnā hī nahīñ
انتہا کر لیں ستم کی لوگ ابھی ہیں خواب میں	intihā kar leñ sitam kī log abhī haiñ ḳhvāb meñ
جاگ اٹھے جب لوگ تو ان کو ٹھہرنا ہی نہیں	jaag uTThe jab log to un ko Thaharnā hī nahīñ
کبھی تو مہرباں ہو کر بلا لیں	kabhī to mehrbāñ ho kar bulā leñ
یہ مہوش ہم فقیروں کی دعا لیں	ye mahvash ham faqīroñ kī duā leñ
نہ جانے پھر یہ رت آئے نہ آئے	na jaane phir ye rut aa.e na aa.e
جواں پھولوں کی کچھ خوشبو چرا لیں	javāñ phūloñ kī kuchh ḳhushbū churā leñ
بہت روئے زمانے کے لیے ہم	bahut ro.e zamāne ke liye ham
ذرا اپنے لیے آنسو بہا لیں	zarā apne liye aañsū bahā leñ
ہم ان کو بھولنے والے نہیں ہیں	ham un ko bhūlne vaale nahīñ haiñ
سمجھتے ہیں غم دوراں کی چالیں	samajhte haiñ ġham-e-daurāñ kī chāleñ
ہماری بھی سنبھل جائے گی حالت	hamārī bhī sambhal jā.egī hālat
وہ پہلے اپنی زلفیں تو سنبھالیں	vo pahle apnī zulfeñ to sambhāleñ
نکلنے کو ہے وہ مہتاب گھر سے	nikalne ko hai vo mahtāb ghar se
ستاروں سے کہو نظریں جھکا لیں	sitāroñ se kaho nazreñ jhukā leñ
ہم اپنے راستے پر چل رہے ہیں	ham apne rāste par chal rahe haiñ
جناب شیخ اپنا راستہ لیں	janāb-e-shaiḳh apnā rāsta leñ
زمانہ تو یوں ہی روٹھا رہے گا	zamāna to yūñhī rūThā rahegā
چلو جالبؔ انہیں چل کر منا لیں	chalo 'jālib' unheñ chal kar manā leñ
چور تھا زخموں سے دل زخمی جگر بھی ہو گیا	chuur thā zaḳhmoñ se dil zaḳhmī jigar bhī ho gayā
اس کو روتے تھے کہ سونا یہ نگر بھی ہو گیا	us ko rote the ki suunā ye nagar bhī ho gayā
لوگ اسی صورت پریشاں ہیں جدھر بھی دیکھیے	log usī sūrat pareshāñ haiñ jidhar bhī dekhiye
اور وہ کہتے ہیں کوہ غم تو سر بھی ہو گیا	aur vo kahte haiñ koh-e-ġham to sar bhī ho gayā
بام و در پر ہے مسلط آج بھی شام الم	bām-o-dar par hai musallat aaj bhī shām-e-alam
یوں تو ان گلیوں سے خورشید سحر بھی ہو گیا	yuuñ to in galiyoñ se ḳhurshīd-e-sahar bhī ho gayā
اس ستم گر کی حقیقت ہم پہ ظاہر ہو گئی	us sitamgar kī haqīqat ham pe zāhir ho ga.ī
ختم خوش فہمی کی منزل کا سفر بھی ہو گیا	ḳhatm ḳhush-fahmī kī manzil kā safar bhī ho gayā
اک شخص با ضمیر مرا یار مصحفیؔ	ik shaḳhs bā-zamīr mirā yaar 'mus.hafī'
میری طرح وفا کا پرستار مصحفیؔ	merī tarah vafā kā parastār 'mus.hafī'
رہتا تھا کج کلاہ امیروں کے درمیاں	rahtā thā kaj-kulāh amīroñ ke darmiyāñ
یکسر لئے ہوئے مرا کردار مصحفیؔ	yaksar liye hue mirā kirdār 'mus.hafī'
دیتے ہیں داد غیر کو کب اہل لکھنؤ	dete haiñ daad ġhair ko kab ahl-e-lucknow
کب داد کا تھا ان سے طلب گار مصحفیؔ	kab daad kā thā un se talabgār 'mus.hafī'
نا قدریٔ جہاں سے کئی بار آ کے تنگ	nā-qadrī-e-jahāñ se ka.ī baar aa ke tañg
اک عمر شعر سے رہا بیزار مصحفیؔ	ik umr sher se rahā bezār 'mus.hafī'
دربار میں تھا بار کہاں اس غریب کو	darbār meñ thā baar kahāñ us ġharīb ko
برسوں مثال میرؔ پھرا خوار مصحفیؔ	barsoñ misāl-e-'mīr' phirā ḳhvār 'mus.hafī'
میں نے بھی اس گلی میں گزاری ہے رو کے عمر	maiñ ne bhī us galī meñ guzārī hai ro ke umr
ملتا ہے اس گلی میں کسے پیار مصحفیؔ	miltā hai us galī meñ kise pyaar 'mus.hafī'
وہ دیکھنے مجھے آنا تو چاہتا ہوگا	vo dekhne mujhe aanā to chāhtā hogā
مگر زمانے کی باتوں سے ڈر گیا ہوگا	magar zamāne kī bātoñ se Dar gayā hogā
اسے تھا شوق بہت مجھ کو اچھا رکھنے کا	use thā shauq bahut mujh ko achchhā rakhne kā
یہ شوق اوروں کو شاید برا لگا ہوگا	ye shauq auroñ ko shāyad burā lagā hogā
کبھی نہ حد ادب سے بڑھے تھے دیدہ و دل	kabhī na hadd-e-adab se baḌhe the diida o dil
وہ مجھ سے کس لیے کسی بات پر خفا ہوگا	vo mujh se kis liye kisī baat par ḳhafā hogā
مجھے گمان ہے یہ بھی یقین کی حد تک	mujhe gumān hai ye bhī yaqīn kī had tak
کسی سے بھی نہ وہ میری طرح ملا ہوگا	kisī se bhī na vo merī tarah milā hogā
کبھی کبھی تو ستاروں کی چھاؤں میں وہ بھی	kabhī kabhī to sitāroñ kī chhāñv meñ vo bhī
مرے خیال میں کچھ دیر جاگتا ہوگا	mire ḳhayāl meñ kuchh der jāgtā hogā
وہ اس کا سادہ و معصوم والہانہ پن	vo us kā saada o ma.asūm vālehāna-pan
کسی بھی جگ میں کوئی دیوتا بھی کیا ہوگا	kisī bhī jug meñ koī devtā bhī kyā hogā
نہیں وہ آیا تو جالبؔ گلہ نہ کر اس کا	nahīñ vo aayā to 'jālib' gila na kar us kā
نہ جانے کیا اسے درپیش مسئلہ ہوگا	na-jāne kyā use darpesh mas.ala hogā
جاگنے والو تا بہ سحر خاموش رہو	jāgne vaalo tā-ba-sahar ḳhāmosh raho
کل کیا ہوگا کس کو خبر خاموش رہو	kal kyā hogā kis ko ḳhabar ḳhāmosh raho
کس نے سحر کے پاؤں میں زنجیریں ڈالیں	kis ne sahar ke paañv meñ zanjīreñ Dālīñ
ہو جائے گی رات بسر خاموش رہو	ho jā.egī raat basar ḳhāmosh raho
شاید چپ رہنے میں عزت رہ جائے	shāyad chup rahne meñ izzat rah jaa.e
چپ ہی بھلی اے اہل نظر خاموش رہو	chup hī bhalī ai ahl-e-nazar ḳhāmosh raho
قدم قدم پر پہرے ہیں ان راہوں میں	qadam qadam par pahre haiñ in rāhoñ meñ
دار و رسن کا ہے یہ نگر خاموش رہو	dār-o-rasan kā hai ye nagar ḳhāmosh raho
یوں بھی کہاں بے تابئ دل کم ہوتی ہے	yuuñ bhī kahāñ be-tābi-e-dil kam hotī hai
یوں بھی کہاں آرام مگر خاموش رہو	yuuñ bhī kahāñ ārām magar ḳhāmosh raho
شعر کی باتیں ختم ہوئیں اس عالم میں	sher kī bāteñ ḳhatm huiiñ is aalam meñ
کیسا جوشؔ اور کس کا جگرؔ خاموش رہو	kaisā 'josh' aur kis kā 'jigar' ḳhāmosh raho
شعر ہوتا ہے اب مہینوں میں	sher hotā hai ab mahīnoñ meñ
زندگی ڈھل گئی مشینوں میں	zindagī Dhal ga.ī mashīnoñ meñ
پیار کی روشنی نہیں ملتی	pyaar kī raushnī nahīñ miltī
ان مکانوں میں ان مکینوں میں	un makānoñ meñ un makīnoñ meñ
دیکھ کر دوستی کا ہاتھ بڑھاؤ	dekh kar dostī kā haath baḌhāo
سانپ ہوتے ہیں آستینوں میں	saañp hote haiñ āstīnoñ meñ
قہر کی آنکھ سے نہ دیکھ ان کو	qahr kī aañkh se na dekh in ko
دل دھڑکتے ہیں آبگینوں میں	dil dhaḌakte haiñ ābgīnoñ meñ
آسمانوں کی خیر ہو یا رب	āsmānoñ kī ḳhair ho yārab
اک نیا عزم ہے زمینوں میں	ik nayā azm hai zamīnoñ meñ
وہ محبت نہیں رہی جالبؔ	vo mohabbat nahīñ rahī 'jālib'
ہم صفیروں میں ہم نشینوں میں	ham-safīroñ meñ ham-nashīnoñ meñ
یہ اور بات تیری گلی میں نہ آئیں ہم	ye aur baat terī galī meñ na aa.eñ ham
لیکن یہ کیا کہ شہر ترا چھوڑ جائیں ہم	lekin ye kyā ki shahr tirā chhoḌ jaa.eñ ham
مدت ہوئی ہے کوئے بتاں کی طرف گئے	muddat huī hai kū-e-butāñ kī taraf ga.e
آوارگی سے دل کو کہاں تک بچائیں ہم	āvārgī se dil ko kahāñ tak bachā.eñ ham
شاید بہ قید زیست یہ ساعت نہ آ سکے	shāyad ba-qaid-e-zīst ye saa.at na aa sake
تم داستان شوق سنو اور سنائیں ہم	tum dāstān-e-shauq suno aur sunā.eñ ham
بے نور ہو چکی ہے بہت شہر کی فضا	be-nūr ho chukī hai bahut shahr kī fazā
تاریک راستوں میں کہیں کھو نہ جائیں ہم	tārīk rāstoñ meñ kahīñ kho na jaa.eñ ham
اس کے بغیر آج بہت جی اداس ہے	us ke baġhair aaj bahut jī udaas hai
جالبؔ چلو کہیں سے اسے ڈھونڈ لائیں ہم	'jālib' chalo kahīñ se use DhūñDh laa.eñ ham
خوب آزادئ صحافت ہے	ḳhuub āzādī-e-sahāfat hai
نظم لکھنے پہ بھی قیامت ہے	nazm likhne pe bhī qayāmat hai
دعویٰ جمہوریت کا ہے ہر آن	da.avā jamhūriyat kā hai har-ān
یہ حکومت بھی کیا حکومت ہے	ye hukūmat bhī kyā hukūmat hai
دھاندلی دھونس کی ہے پیداوار	dhāñdlī dhoñs kī hai paidāvār
سب کو معلوم یہ حقیقت ہے	sab ko ma.alūm ye haqīqat hai
خوف کے ذہن و دل پہ سائے ہیں	ḳhauf ke zehn-o-dil pe saa.e haiñ
کس کی عزت یہاں سلامت ہے	kis kī izzat yahāñ salāmat hai
کبھی جمہوریت یہاں آئے	kabhī jamhūriyat yahāñ aa.e
یہی جالبؔ ہماری حسرت ہے	yahī 'jālib' hamārī hasrat hai
افسوس تمہیں کار کے شیشے کا ہوا ہے	afsos tumheñ car ke shīshe kā huā hai
پروا نہیں اک ماں کا جو دل ٹوٹ گیا ہے	parvā nahīñ ik maañ kā jo dil TuuT gayā hai
ہوتا ہے اثر تم پہ کہاں نالۂ غم کا	hotā hai asar tum pe kahāñ nāla-e-ġham kā
برہم جو ہوئی بزم طرب اس کا گلا ہے	barham jo huī bazm-e-tarab is kā gilā hai
فرعون بھی نمرود بھی گزرے ہیں جہاں میں	fir.aun bhī namrūd bhī guzre haiñ jahāñ meñ
رہتا ہے یہاں کون یہاں کون رہا ہے	rahtā hai yahāñ kaun yahāñ kaun rahā hai
تم ظلم کہاں تک تہ افلاک کرو گے	tum zulm kahāñ tak tah-e-aflāk karoge
یہ بات نہ بھولو کہ ہمارا بھی خدا ہے	ye baat na bhūlo ki hamārā bhī ḳhudā hai
آزادئ انساں کے وہیں پھول کھلیں گے	āzādi-e-insāñ ke vahīñ phuul khileñge
جس جا پہ ظہیر آج ترا خون گرا ہے	jis jā pe zahīr aaj tirā ḳhuun girā hai
تا چند رہے گی یہ شب غم کی سیاہی	tā-chand rahegī ye shab-e-ġham kī siyāhī
رستہ کوئی سورج کا کہیں روک سکا ہے	rasta koī sūraj kā kahīñ rok sakā hai
تو آج کا شاعر ہے تو کر میری طرح بات	tū aaj kā shā.ir hai to kar merī tarah baat
جیسے مرے ہونٹوں پہ مرے دل کی صدا ہے	jaise mire hoñToñ pe mire dil kī sadā hai
ترے ماتھے پہ جب تک بل رہا ہے	tire māthe pe jab tak bal rahā hai
اجالا آنکھ سے اوجھل رہا ہے	ujālā aañkh se ojhal rahā hai
سماتے کیا نظر میں چاند تارے	samāte kyā nazar meñ chāñd taare
تصور میں ترا آنچل رہا ہے	tasavvur meñ tirā āñchal rahā hai
تری شان تغافل کو خبر کیا	tirī shān-e-taġhāful ko ḳhabar kyā
کوئی تیرے لیے بے کل رہا ہے	koī tere liye be-kal rahā hai
شکایت ہے غم دوراں کو مجھ سے	shikāyat hai ġham-e-daurāñ ko mujh se
کہ دل میں کیوں ترا غم پل رہا ہے	ki dil meñ kyuuñ tirā ġham pal rahā hai
تعجب ہے ستم کی آندھیوں میں	ta.ajjub hai sitam kī āñdhiyoñ meñ
چراغ دل ابھی تک جل رہا ہے	charāġh-e-dil abhī tak jal rahā hai
لہو روئیں گی مغرب کی فضائیں	lahū ro.eñgī maġhrib kī fazā.eñ
بڑی تیزی سے سورج ڈھل رہا ہے	baḌī tezī se sūraj Dhal rahā hai
زمانہ تھک گیا جالبؔ ہی تنہا	zamāna thak gayā 'jālib' hī tanhā
وفا کے راستے پر چل رہا ہے	vafā ke rāste par chal rahā hai
دشمنوں نے جو دشمنی کی ہے	dushmanoñ ne jo dushmanī kī hai
دوستوں نے بھی کیا کمی کی ہے	dostoñ ne bhī kyā kamī kī hai
خامشی پر ہیں لوگ زیر عتاب	ḳhāmushī par haiñ log zer-e-itāb
اور ہم نے تو بات بھی کی ہے	aur ham ne to baat bhī kī hai
مطمئن ہے ضمیر تو اپنا	mutma.in hai zamīr to apnā
بات ساری ضمیر ہی کی ہے	baat saarī zamīr hī kī hai
اپنی تو داستاں ہے بس اتنی	apnī to dāstāñ hai bas itnī
غم اٹھائے ہیں شاعری کی ہے	ġham uThā.e haiñ shā.erī kī hai
اب نظر میں نہیں ہے ایک ہی پھول	ab nazar meñ nahīñ hai ek hī phuul
فکر ہم کو کلی کلی کی ہے	fikr ham ko kalī kalī kī hai
پا سکیں گے نہ عمر بھر جس کو	pā sakeñge na umr bhar jis ko
جستجو آج بھی اسی کی ہے	justujū aaj bhī usī kī hai
جب مہ و مہر بجھ گئے جالبؔ	jab mah-o-mahr bujh ga.e 'jālib'
ہم نے اشکوں سے روشنی کی ہے	ham ne ashkoñ se raushnī kī hai
فیضؔ اور فیضؔ کا غم بھولنے والا ہے کہیں	'faiz' aur 'faiz' kā ġham bhūlne vaalā hai kahīñ
موت یہ تیرا ستم بھولنے والا ہے کہیں	maut ye terā sitam bhūlne vaalā hai kahīñ
ہم سے جس وقت نے وہ شاہ سخن چھین لیا	ham se jis vaqt ne vo shāh-e-suḳhan chhīn liyā
ہم کو وہ وقت الم بھولنے والا ہے کہیں	ham ko vo vaqt-e-alam bhūlne vaalā hai kahīñ
ترے اشک اور بھی چمکائیں گی یادیں اس کی	tire ashk aur bhī chamkā.eñgī yādeñ us kī
ہم کو وہ دیدۂ نم بھولنے والا ہے کہیں	ham ko vo dīda-e-nam bhūlne vaalā hai kahīñ
کبھی زنداں میں کبھی دور وطن سے اے دوست	kabhī zindāñ meñ kabhī duur vatan se ai dost
جو کیا اس نے رقم بھولنے والا ہے کہیں	jo kiyā us ne raqam bhūlne vaalā hai kahīñ
آخری بار اسے دیکھ نہ پائے جالبؔ	āḳhirī baar use dekh na paa.e 'jālib'
یہ مقدر کا ستم بھولنے والا ہے کہیں	ye muqaddar kā sitam bhūlne vaalā hai kahīñ
آگ ہے پھیلی ہوئی کالی گھٹاؤں کی جگہ	aag hai phailī huī kaalī ghaTāoñ kī jagah
بد دعائیں ہیں لبوں پر اب دعاؤں کی جگہ	bad-duā.eñ haiñ laboñ par ab duāoñ kī jagah
انتخاب اہل گلشن پر بہت روتا ہے دل	intiḳhāb-e-ahl-e-gulshan par bahut rotā hai dil
دیکھ کر زاغ و زغن کو خوش نواؤں کی جگہ	dekh kar zāġh-o-zaġhan ko ḳhushnavāoñ kī jagah
کچھ بھی ہوتا پر نہ ہوتے پارہ پارہ جسم و جاں	kuchh bhī hotā par na hote pāra-pāra jism-o-jāñ
راہزن ہوتے اگر ان رہنماؤں کی جگہ	rāhzan hote agar un rahnumāoñ kī jagah
لٹ گئی اس دور میں اہل قلم کی آبرو	luT ga.ī is daur meñ ahl-e-qalam kī aabrū
بک رہے ہیں اب صحافی بیسواؤں کی جگہ	bik rahe haiñ ab sahāfī be-savāoñ kī jagah
کچھ تو آتا ہم کو بھی جاں سے گزرنے کا مزہ	kuchh to aatā ham ko bhī jaañ se guzarne kā maza
غیر ہوتے کاش جالبؔ آشناؤں کی جگہ	ġhair hote kaash 'jālib' āshnāoñ kī jagah
بڑے بنے تھے جالبؔ صاحب پٹے سڑک کے بیچ	baḌe bane the 'jālib' sāhab piTe saḌak ke biich
گولی کھائی لاٹھی کھائی گرے سڑک کے بیچ	golī khaa.ī lāThī khaa.ī gire saḌak ke biich
کبھی گریباں چاک ہوا اور کبھی ہوا دل خون	kabhī girebāñ chaak huā aur kabhī huā dil ḳhuun
ہمیں تو یوں ہی ملے سخن کے صلے سڑک کے بیچ	hameñ to yūñhī mile suḳhan ke sile saḌak ke biich
جسم پہ جو زخموں کے نشاں ہیں اپنے تمغے ہیں	jism pe jo zaḳhmoñ ke nishāñ haiñ apne tamġhe haiñ
ملی ہے ایسی داد وفا کی کسے سڑک کے بیچ	milī hai aisī daad vafā kī kise saḌak ke biich
ذرے ہی سہی کوہ سے ٹکرا تو گئے ہم	zarre hī sahī koh se Takrā to ga.e ham
دل لے کے سر عرصۂ غم آ تو گئے ہم	dil le ke sar-e-arsa-e-ġham aa to ga.e ham
اب نام رہے یا نہ رہے عشق میں اپنا	ab naam rahe yā na rahe ishq meñ apnā
روداد وفا دار پہ دہرا تو گئے ہم	rūdād-e-vafā daar pe dohrā to ga.e ham
کہتے تھے جو اب کوئی نہیں جاں سے گزرتا	kahte the jo ab koī nahīñ jaañ se guzartā
لو جاں سے گزر کر انہیں جھٹلا تو گئے ہم	lo jaañ se guzar kar unheñ jhuTlā to ga.e ham
جاں اپنی گنوا کر کبھی گھر اپنا جلا کر	jaañ apnī gañvā kar kabhī ghar apnā jalā kar
دل ان کا ہر اک طور سے بہلا تو گئے ہم	dil un kā har ik taur se bahlā to ga.e ham
کچھ اور ہی عالم تھا پس چہرۂ یاراں	kuchh aur hī aalam thā pas-e-chehra-e-yārāñ
رہتا جو یونہی راز اسے پا تو گئے ہم	rahtā jo yūñhī raaz use pā to ga.e ham
اب سوچ رہے ہیں کہ یہ ممکن ہی نہیں ہے	ab soch rahe haiñ ki ye mumkin hī nahīñ hai
پھر ان سے نہ ملنے کی قسم کھا تو گئے ہم	phir un se na milne kī qasam khā to ga.e ham
اٹھیں کہ نہ اٹھیں یہ رضا ان کی ہے جالبؔ	uTTheñ ki na uTTheñ ye razā un kī hai 'jālib'
لوگوں کو سر دار نظر آ تو گئے ہم	logoñ ko sar-e-dār nazar aa to ga.e ham
پھر کبھی لوٹ کر نہ آئیں گے	phir kabhī lauT kar na ā.eñge
ہم ترا شہر چھوڑ جائیں گے	ham tirā shahr chhoḌ jā.eñge
دور افتادہ بستیوں میں کہیں	dūr-uftāda bastiyoñ meñ kahīñ
تیری یادوں سے لو لگائیں گے	terī yādoñ se lau lagā.eñge
شمع ماہ و نجوم گل کر کے	sham-e-māh-o-nujūm gul kar ke
آنسوؤں کے دیئے جلائیں گے	āñsuoñ ke diye jalā.eñge
آخری بار اک غزل سن لو	āḳhirī baar ik ġhazal sun lo
آخری بار ہم سنائیں گے	āḳhirī baar ham sunā.eñge
صورت موجۂ ہوا جالبؔ	sūrat-e-mauja-e-havā 'jālib'
ساری دنیا کی خاک اڑائیں گے	saarī duniyā kī ḳhaak uḌā.eñge
کون بتائے کون سجھائے کون سے دیس سدھار گئے	kaun batā.e kaun sujhā.e kaun se des sidhār ga.e
ان کا رستہ تکتے تکتے نین ہمارے ہار گئے	un kā rasta takte takte nain hamāre haar ga.e
کانٹوں کے دکھ سہنے میں تسکین بھی تھی آرام بھی تھا	kāñToñ ke dukh sahne meñ taskīn bhī thī ārām bhī thā
ہنسنے والے بھولے بھالے پھول چمن کے مار گئے	hañsne vaale bhole-bhāle phuul chaman ke maar ga.e
ایک لگن کی بات ہے جیون ایک لگن ہی جیون ہے	ek lagan kī baat hai jīvan ek lagan hī jīvan hai
پوچھ نہ کیا کھویا کیا پایا کیا جیتے کیا ہار گئے	pūchh na kyā khoyā kyā paayā kyā jiite kyā haar ga.e
آنے والی برکھا دیکھیں کیا دکھلائے آنکھوں کو	aane vaalī barkhā dekheñ kyā dikhlā.e āñkhoñ ko
یہ برکھا برساتے دن تو بن پریتم بیکار گئے	ye barkhā barsāte din to bin pirītam be-kār ga.e
جب بھی لوٹے پیار سے لوٹے پھول نہ پا کر گلشن میں	jab bhī lauTe pyaar se lauTe phuul na pā kar gulshan meñ
بھونرے امرت رس کی دھن میں پل پل سو سو بار گئے	bhañvre amrit ras kī dhun meñ pal pal sau sau baar ga.e
ہم سے پوچھو ساحل والو کیا بیتی دکھیاروں پر	ham se pūchho sāhil vaalo kyā biitī dukhiyāroñ par
کھیون ہارے بیچ بھنور میں چھوڑ کے جب اس پار گئے	khevan-hāre biich bhañvar meñ chhoḌ ke jab us paar ga.e
لوگ گیتوں کا نگر یاد آیا	log gītoñ kā nagar yaad aayā
آج پردیس میں گھر یاد آیا	aaj pardes meñ ghar yaad aayā
جب چلے آئے چمن زار سے ہم	jab chale aa.e chaman-zār se ham
التفات گل تر یاد آیا	iltifāt-e-gul-e-tar yaad aayā
تیری بیگانہ نگاہی سر شام	terī begāna-nigāhī sar-e-shām
یہ ستم تا بہ سحر یاد آیا	ye sitam tā-ba-sahar yaad aayā
ہم زمانے کا ستم بھول گئے	ham zamāne kā sitam bhuul ga.e
جب ترا لطف نظر یاد آیا	jab tirā lutf-e-nazar yaad aayā
تو بھی مسرور تھا اس شب سر بزم	to bhī masrūr thā is shab sar-e-bazm
اپنے شعروں کا اثر یاد آیا	apne sheroñ kā asar yaad aayā
پھر ہوا درد تمنا بیدار	phir huā dard-e-tamannā bedār
پھر دل‌ خاک‌ بسر یاد آیا	phir dil-e-ḳhāk-basar yaad aayā
ہم جسے بھول چکے تھے جالبؔ	ham jise bhuul chuke the 'jālib'
پھر وہی راہ گزر یاد آیا	phir vahī rāhguzar yaad aayā
باتیں تو کچھ ایسی ہیں کہ خود سے بھی نہ کی جائیں	bāteñ to kuchh aisī haiñ ki ḳhud se bhī na kī jaa.eñ
سوچا ہے خموشی سے ہر اک زہر کو پی جائیں	sochā hai ḳhamoshī se har ik zahr ko pī jaa.eñ
اپنا تو نہیں کوئی وہاں پوچھنے والا	apnā to nahīñ koī vahāñ pūchhne vaalā
اس بزم میں جانا ہے جنہیں اب تو وہی جائیں	us bazm meñ jaanā hai jinheñ ab to vahī jaa.eñ
اب تجھ سے ہمیں کوئی تعلق نہیں رکھنا	ab tujh se hameñ koī ta.alluq nahīñ rakhnā
اچھا ہو کہ دل سے تری یادیں بھی چلی جائیں	achchhā ho ki dil se tirī yādeñ bhī chalī jaa.eñ
اک عمر اٹھائے ہیں ستم غیر کے ہم نے	ik umr uThā.e haiñ sitam ġhair ke ham ne
اپنوں کی تو اک پل بھی جفائیں نہ سہی جائیں	apnoñ kī to ik pal bhī jafā.eñ na sahī jaa.eñ
جالبؔ غم دوراں ہو کہ یاد رخ جاناں	'jālib' ġham-e-daurāñ ho ki yād-e-ruḳh-e-jānāñ
تنہا مجھے رہنے دیں مرے دل سے سبھی جائیں	tanhā mujhe rahne deñ mire dil se sabhī jaa.eñ
پھر دل سے آ رہی ہے صدا اس گلی میں چل	phir dil se aa rahī hai sadā us galī meñ chal
شاید ملے غزل کا پتا اس گلی میں چل	shāyad mile ġhazal kā patā us galī meñ chal
کب سے نہیں ہوا ہے کوئی شعر کام کا	kab se nahīñ huā hai koī sher kaam kā
یہ شعر کی نہیں ہے فضا اس گلی میں چل	ye sher kī nahīñ hai fazā us galī meñ chal
وہ بام و در وہ لوگ وہ رسوائیوں کے زخم	vo baam o dar vo log vo rusvā.iyoñ ke zaḳhm
ہیں سب کے سب عزیز جدا اس گلی میں چل	haiñ sab ke sab aziiz judā us galī meñ chal
اس پھول کے بغیر بہت جی اداس ہے	us phuul ke baġhair bahut jī udaas hai
مجھ کو بھی ساتھ لے کے صبا اس گلی میں چل	mujh ko bhī saath le ke sabā us galī meñ chal
دنیا تو چاہتی ہے یوں ہی فاصلے رہیں	duniyā to chāhtī hai yūñhī fāsle raheñ
دنیا کے مشوروں پہ نہ جا اس گلی میں چل	duniyā ke mashvaroñ pe na jā us galī meñ chal
بے نور و بے اثر ہے یہاں کی صدائے ساز	be-nūr o be-asar hai yahāñ kī sadā-e-sāz
تھا اس سکوت میں بھی مزا اس گلی میں چل	thā us sukūt meñ bhī mazā us galī meñ chal
جالبؔ پکارتی ہیں وہ شعلہ نوائیاں	'jālib' pukārtī haiñ vo sholā-navā.iyāñ
یہ سرد رت یہ سرد ہوا اس گلی میں چل	ye sard rut ye sard havā us galī meñ chal
درخت سوکھ گئے رک گئے ندی نالے	daraḳht suukh ga.e ruk ga.e nadī naale
یہ کس نگر کو روانہ ہوئے ہیں گھر والے	ye kis nagar ko ravāna hue haiñ ghar vaale
کہانیاں جو سناتے تھے عہد رفتہ کی	kahāniyāñ jo sunāte the ahd-e-rafta kī
نشاں وہ گردش ایام نے مٹا ڈالے	nishāñ vo gardish-e-ayyām ne miTā Daale
میں شہر شہر پھرا ہوں اسی تمنا میں	maiñ shahr shahr phirā huuñ isī tamannā meñ
کسی کو اپنا کہوں کوئی مجھ کو اپنا لے	kisī ko apnā kahūñ koī mujh ko apnā le
صدا نہ دے کسی مہتاب کو اندھیروں میں	sadā na de kisī mahtāb ko añdheroñ meñ
لگا نہ دے یہ زمانہ زبان پر تالے	lagā na de ye zamāna zabān par taale
کوئی کرن ہے یہاں تو کوئی کرن ہے وہاں	koī kiran hai yahāñ to koī kiran hai vahāñ
دل و نگاہ نے کس درجہ روگ ہیں پالے	dil o nigāh ne kis darja rog haiñ paale
ہمیں پہ ان کی نظر ہے ہمیں پہ ان کا کرم	hamīñ pe un kī nazar hai hamīñ pe un kā karam
یہ اور بات یہاں اور بھی ہیں دل والے	ye aur baat yahāñ aur bhī haiñ dil vaale
کچھ اور تجھ پہ کھلیں گی حقیقتیں جالبؔ	kuchh aur tujh pe khuleñgī haqīqateñ 'jālib'
جو ہو سکے تو کسی کا فریب بھی کھا لے	jo ho sake to kisī kā fareb bhī khā le
کچھ لوگ خیالوں سے چلے جائیں تو سوئیں	kuchh log ḳhayāloñ se chale jaa.eñ to so.eñ
بیتے ہوئے دن رات نہ یاد آئیں تو سوئیں	biite hue din raat na yaad aa.eñ to so.eñ
چہرے جو کبھی ہم کو دکھائی نہیں دیں گے	chehre jo kabhī ham ko dikhā.ī nahīñ deñge
آ آ کے تصور میں نہ تڑپائیں تو سوئیں	aa aa ke tasavvur meñ na taḌpā.eñ to so.eñ
برسات کی رت کے وہ طرب ریز مناظر	barsāt kī rut ke vo tarab-rez manāzir
سینے میں نہ اک آگ سی بھڑکائیں تو سوئیں	siine meñ na ik aag sī bhaḌkā.eñ to so.eñ
صبحوں کے مقدر کو جگاتے ہوئے مکھڑے	sub.hoñ ke muqaddar ko jagāte hue mukhḌe
آنچل جو نگاہوں میں نہ لہرائیں تو سوئیں	āñchal jo nigāhoñ meñ na lahrā.eñ to so.eñ
محسوس یہ ہوتا ہے ابھی جاگ رہے ہیں	mahsūs ye hotā hai abhī jaag rahe haiñ
لاہور کے سب یار بھی سو جائیں تو سوئیں	lahore ke sab yaar bhī so jaa.eñ to so.eñ
یہ سوچ کر نہ مائل فریاد ہم ہوئے	ye soch kar na mā.il-e-fariyād ham hue
آباد کب ہوئے تھے کہ برباد ہم ہوئے	ābād kab hue the ki barbād ham hue
ہوتا ہے شاد کام یہاں کون با ضمیر	hotā hai shād-kām yahāñ kaun bā-zamīr
ناشاد ہم ہوئے تو بہت شاد ہم ہوئے	nāshād ham hue to bahut shaad ham hue
پرویز کے جلال سے ٹکرائے ہم بھی ہیں	parvez ke jalāl se Takrā.e ham bhī haiñ
یہ اور بات ہے کہ نہ فرہاد ہم ہوئے	ye aur baat hai ki na farhād ham hue
کچھ ایسے بھا گئے ہمیں دنیا کے درد و غم	kuchh aaise bhā ga.e hameñ duniyā ke dard-o-ġham
کوئے بتاں میں بھولی ہوئی یاد ہم ہوئے	kū-e-butāñ meñ bhūlī huī yaad ham hue
جالبؔ تمام عمر ہمیں یہ گماں رہا	'jālib' tamām umr hameñ ye gumāñ rahā
اس زلف کے خیال سے آزاد ہم ہوئے	us zulf ke ḳhayāl se āzād ham hue
دل والو کیوں دل سی دولت یوں بیکار لٹاتے ہو	dil vaalo kyuuñ dil sī daulat yuuñ be-kār luTāte ho
کیوں اس اندھیاری بستی میں پیار کی جوت جگاتے ہو	kyuuñ is añdhiyārī bastī meñ pyaar kī jot jagāte ho
تم ایسا نادان جہاں میں کوئی نہیں ہے کوئی نہیں	tum aisā nādān jahāñ meñ koī nahīñ hai koī nahīñ
پھر ان گلیوں میں جاتے ہو پگ پگ ٹھوکر کھاتے ہو	phir in galiyoñ meñ jaate ho pag pag Thokar khāte ho
سندر کلیو کومل پھولو یہ تو بتاؤ یہ تو کہو	sundar kaliyo komal phūlo ye to batāo ye to kaho
آخر تم میں کیا جادو ہے کیوں من میں بس جاتے ہو	āḳhir tum meñ kyā jaadū hai kyuuñ man meñ bas jaate ho
یہ موسم رم جھم کا موسم یہ برکھا یہ مست فضا	ye mausam rim-jhim kā mausam ye barkhā ye mast fazā
ایسے میں آؤ تو جانیں ایسے میں کب آتے ہو	aise meñ aao to jāneñ aise meñ kab aate ho
ہم سے روٹھ کے جانے والو اتنا بھید بتا جاؤ	ham se ruuTh ke jaane vaalo itnā bhed batā jaao
کیوں نت راتو کو سپنوں میں آتے ہو من جاتے ہو	kyuuñ nit raato ko sapnoñ meñ aate ho man jaate ho
چاند ستاروں کے جھرمٹ میں پھولوں کی مسکاہٹ میں	chāñd-sitāroñ ke jhurmuT meñ phūloñ kī muskāhaT meñ
تم چھپ چھپ کر ہنستے ہو تم روپ کا مان بڑھاتے ہو	tum chhup-chhup kar hañste ho tum ruup kā maan baḌhāte ho
چلتے پھرتے روشن رستے تاریکی میں ڈوب گئے	chalte phirte raushan raste tārīkī meñ Duub ga.e
سو جاؤ اب جالبؔ تم بھی کیوں آنکھیں سلگاتے ہو	so jaao ab 'jālib' tum bhī kyuuñ āñkheñ sulgāte ho
یوں وہ ظلمت سے رہا دست و گریباں یارو	yuuñ vo zulmat se rahā dast-o-garebāñ yaaro
اس سے لرزاں تھے بہت شب کے نگہباں یارو	us se larzāñ the bahut shab ke nigahbāñ yaaro
اس نے ہر گام دیا حوصلۂ تازہ ہمیں	us ne har-gām diyā hausla-e-tāza hameñ
وہ نہ اک پل بھی رہا ہم سے گریزاں یارو	vo na ik pal bhī rahā ham se gurezāñ yaaro
اس نے مانی نہ کبھی تیرگیٔ شب سے شکست	us ne maanī na kabhī tīrgī-e-shab se shikast
دل اندھیروں میں رہا اس کا فروزاں یارو	dil añdheroñ meñ rahā us kā farozāñ yaaro
اس کو ہر حال میں جینے کی ادا آتی تھی	us ko har haal meñ jiine kī adā aatī thī
وہ نہ حالات سے ہوتا تھا پریشاں یارو	vo na hālāt se hotā thā pareshāñ yaaro
اس نے باطل سے نہ تا زیست کیا سمجھوتہ	us ne bātil se na tā-zīst kiyā samjhauta
دہر میں اس سا کہاں صاحب ایماں یارو	dahr meñ us sā kahāñ sāhab-e-īmāñ yaaro
اس کو تھی کشمکش دیر و حرم سے نفرت	us ko thī kashmakash-e-dair-o-haram se nafrat
اس سا ہندو نہ کوئی اس سا مسلماں یارو	us sā hindū na koī us sā musalmāñ yaaro
اس نے سلطانیٔ جمہور کے نغمے لکھے	us ne sulatānī-e-jamhūr ke naġhme likkhe
روح شاہوں کی رہی اس سے پریشاں یارو	ruuh shāhoñ kī rahī us se pareshāñ yaaro
اپنے اشعار کی شمعوں سے اجالا کر کے	apne ash.ār kī sham.oñ se ujālā kar ke
کر گیا شب کا سفر کتنا وہ آساں یارو	kar gayā shab kā safar kitnā vo āsāñ yaaro
اس کے گیتوں سے زمانے کو سنواریں یارو	us ke gītoñ se zamāne ko sañvāreñ yaaro
روح ساحرؔ کو اگر کرنا ہے شاداں یارو	rūh-e-'sāhir' ko agar karnā hai shādāñ yaaro
کم پرانا بہت نیا تھا فراق	kam purānā bahut nayā thā firāq
اک عجب رمز آشنا تھا فراق	ik ajab ramz-āshnā thā firāq
دور وہ کب ہوا نگاہوں سے	duur vo kab huā nigāhoñ se
دھڑکنوں میں بسا ہوا ہے فراق	dhaḌkanoñ meñ basā huā hai firāq
شام غم کے سلگتے صحرا میں	shām-e-ġham ke sulagte sahrā meñ
اک امنڈتی ہوئی گھٹا تھا فراق	ik umañDtī huī ghaTā thā firāq
امن تھا پیار تھا محبت تھا	amn thā pyaar thā mohabbat thā
رنگ تھا نور تھا نوا تھا فراق	rañg thā nuur thā navā thā firāq
فاصلے نفرتوں کے مٹ جائیں	fāsle nafratoñ ke miT jaa.eñ
پیار ہی پیار سوچتا تھا فراق	pyaar hī pyaar sochtā thā firāq
ہم سے رنج و الم کے ماروں کو	ham se rañj-o-alam ke māroñ ko
کس محبت سے دیکھتا تھا فراق	kis mohabbat se dekhtā thā firāq
عشق انسانیت سے تھا اس کو	ishq insāniyat se thā us ko
ہر تعصب سے ماورا تھا فراق	har ta.assub se māvarā thā firāq
تم سے پہلے وہ جو اک شخص یہاں تخت نشیں تھا	tum se pahle vo jo ik shaḳhs yahāñ taḳht-nashīñ thā
اس کو بھی اپنے خدا ہونے پہ اتنا ہی یقیں تھا	us ko bhī apne ḳhudā hone pe itnā hī yaqīñ thā
کوئی ٹھہرا ہو جو لوگوں کے مقابل تو بتاؤ	koī Thahrā ho jo logoñ ke muqābil to batāo
وہ کہاں ہیں کہ جنہیں ناز بہت اپنے تئیں تھا	vo kahāñ haiñ ki jinheñ naaz bahut apne ta.iiñ thā
آج سوئے ہیں تہ خاک نہ جانے یہاں کتنے	aaj so.e haiñ tah-e-ḳhāk na jaane yahāñ kitne
کوئی شعلہ کوئی شبنم کوئی مہتاب جبیں تھا	koī shola koī shabnam koī mahtāb-jabīñ thā
اب وہ پھرتے ہیں اسی شہر میں تنہا لیے دل کو	ab vo phirte haiñ isī shahr meñ tanhā liye dil ko
اک زمانے میں مزاج ان کا سر عرش بریں تھا	ik zamāne meñ mizāj un kā sar-e-arsh-e-barīñ thā
چھوڑنا گھر کا ہمیں یاد ہے جالبؔ نہیں بھولے	chhoḌnā ghar kā hameñ yaad hai 'jālib' nahīñ bhūle
تھا وطن ذہن میں اپنے کوئی زنداں تو نہیں تھا	thā vatan zehn meñ apne koī zindāñ to nahīñ thā
اب تیری ضرورت بھی بہت کم ہے مری جاں	ab terī zarūrat bhī bahut kam hai mirī jaañ
اب شوق کا کچھ اور ہی عالم ہے مری جاں	ab shauq kā kuchh aur hī aalam hai mirī jaañ
اب تذکرۂ خندۂ گل بار ہے جی پر	ab tazkira-e-ḳhanda-e-gul baar hai jī par
جاں وقف غم گریہ شبنم ہے مری جاں	jaañ vaqf-e-ġham-e-giriya-e-shabnam hai mirī jaañ
رخ پر ترے بکھری ہوئی یہ زلف سیہ تاب	ruḳh par tire bikhrī huī ye zulf-e-siyah-tāb
تصویر پریشانئ عالم ہے مری جاں	tasvīr-e-pareshāni-e-ālam hai mirī jaañ
یہ کیا کہ تجھے بھی ہے زمانے سے شکایت	ye kyā ki tujhe bhī hai zamāne se shikāyat
یہ کیا کہ تری آنکھ بھی پر نم ہے مری جاں	ye kyā ki tirī aañkh bhī pur-nam hai mirī jaañ
ہم سادہ دلوں پر یہ شب غم کا تسلط	ham sāda-diloñ par ye shab-e-ġham kā tasallut
مایوس نہ ہو اور کوئی دم ہے مری جاں	māyūs na ho aur koī dam hai mirī jaañ
یہ تیری توجہ کا ہے اعجاز کہ مجھ سے	ye terī tavajjoh kā hai ejaaz ki mujh se
ہر شخص ترے شہر کا برہم ہے مری جاں	har shaḳhs tire shahr kā barham hai mirī jaañ
اے نزہت مہتاب ترا غم ہے مری زیست	ai nuz.hat-e-mahtāb tirā ġham hai mirī ziist
اے نازش خورشید ترا غم ہے مری جاں	ai nāzish-e-ḳhurshīd tirā ġham hai mirī jaañ
بٹے رہو گے تو اپنا یوں ہی بہے گا لہو	baTe rahoge to apnā yūñhī bahegā lahū
ہوئے نہ ایک تو منزل نہ بن سکے گا لہو	hue na ek to manzil na ban sakegā lahū
ہو کس گھمنڈ میں اے لخت لخت دیدہ ورو	ho kis ghamanD meñ ai laḳht laḳht dīda-varo
تمہیں بھی قاتل محنت کشاں کہے گا لہو	tumheñ bhī qātil-e-mehnat-kashāñ kahegā lahū
اسی طرح سے اگر تم انا پرست رہے	isī tarah se agar tum anā-parast rahe
خود اپنا راہنما آپ ہی بنے گا لہو	ḳhud apnā rāh-numā aap hī banegā lahū
سنو تمہارے گریبان بھی نہیں محفوظ	suno tumhāre garebān bhī nahīñ mahfūz
ڈرو تمہارا بھی اک دن حساب لے گا لہو	Daro tumhārā bhī ik din hisāb legā lahū
اگر نہ عہد کیا ہم نے ایک ہونے کا	agar na ahd kiyā ham ne ek hone kā
غنیم سب کا یوں ہی بیچتا رہے گا لہو	ġhanīm sab kā yūñhī bechtā rahegā lahū
کبھی کبھی مرے بچے بھی مجھ سے پوچھتے ہیں	kabhī kabhī mire bachche bhī mujh se pūchhte haiñ
کہاں تک اور تو خشک اپنا ہی کرے گا لہو	kahāñ tak aur tū ḳhushk apnā hī karegā lahū
صدا کہا یہی میں نے قریب تر ہے وہ دور	sadā kahā yahī maiñ ne qarīb-tar hai vo duur
کہ جس میں کوئی ہمارا نہ پی سکے گا لہو	ki jis meñ koī hamārā na pī sakegā lahū
اور سب بھول گئے حرف صداقت لکھنا	aur sab bhuul ga.e harf-e-sadāqat likhnā
رہ گیا کام ہمارا ہی بغاوت لکھنا	rah gayā kaam hamārā hī baġhāvat likhnā
لاکھ کہتے رہیں ظلمت کو نہ ظلمت لکھنا	laakh kahte raheñ zulmat ko na zulmat likhnā
ہم نے سیکھا نہیں پیارے بہ اجازت لکھنا	ham ne sīkhā nahīñ pyāre ba-ijāzat likhnā
نہ صلے کی نہ ستائش کی تمنا ہم کو	na sile kī na satā.ish kī tamannā ham ko
حق میں لوگوں کے ہماری تو ہے عادت لکھنا	haq meñ logoñ ke hamārī to hai aadat likhnā
ہم نے جو بھول کے بھی شہہ کا قصیدہ نہ لکھا	ham ne jo bhuul ke bhī shah kā qasīda na likhā
شاید آیا اسی خوبی کی بدولت لکھنا	shāyad aayā isī ḳhūbī kī badaulat likhnā
اس سے بڑھ کر مری تحسین بھلا کیا ہوگی	is se baḌh kar mirī tahsīn bhalā kyā hogī
پڑھ کے نا خوش ہیں مرا صاحب ثروت لکھنا	paḌh ke nā-ḳhush haiñ mirā sāhab-e-sarvat likhnā
دہر کے غم سے ہوا ربط تو ہم بھول گئے	dahr ke ġham se huā rabt to ham bhuul ga.e
سرو قامت کو جوانی کو قیامت لکھنا	sarv qāmat ko javānī ko qayāmat likhnā
کچھ بھی کہتے ہیں کہیں شہہ کے مصاحب جالبؔ	kuchh bhī kahte haiñ kahīñ shah ke musāhib 'jālib'
رنگ رکھنا یہی اپنا اسی صورت لکھنا	rañg rakhnā yahī apnā isī sūrat likhnā
دل پر جو زخم ہیں وہ دکھائیں کسی کو کیا	dil par jo zaḳhm haiñ vo dikhā.eñ kisī ko kyā
اپنا شریک درد بنائیں کسی کو کیا	apnā sharīk-e-dard banā.eñ kisī ko kyā
ہر شخص اپنے اپنے غموں میں ہے مبتلا	har shaḳhs apne apne ġhamoñ meñ hai mubtalā
زنداں میں اپنے ساتھ رلائیں کسی کو کیا	zindāñ meñ apne saath rulā.eñ kisī ko kyā
بچھڑے ہوئے وہ یار وہ چھوڑے ہوئے دیار	bichhḌe hue vo yaar vo chhoḌe hue dayār
رہ رہ کے ہم کو یاد جو آئیں کسی کو کیا	rah rah ke ham ko yaad jo aa.eñ kisī ko kyā
رونے کو اپنے حال پہ تنہائی ہے بہت	rone ko apne haal pe tanhā.ī hai bahut
اس انجمن میں خود پہ ہنسائیں کسی کو کیا	us anjuman meñ ḳhud pe hañsā.eñ kisī ko kyā
وہ بات چھیڑ جس میں جھلکتا ہو سب کا غم	vo baat chheḌ jis meñ jhalaktā ho sab kā ġham
یادیں کسی کی تجھ کو ستائیں کسی کو کیا	yādeñ kisī kī tujh ko satā.eñ kisī ko kyā
سوئے ہوئے ہیں لوگ تو ہوں گے سکون سے	so.e hue haiñ log to hoñge sukūn se
ہم جاگنے کا روگ لگائیں کسی کو کیا	ham jāgne kā rog lagā.eñ kisī ko kyā
جالبؔ نہ آئے گا کوئی احوال پوچھنے	'jālib' na aa.egā koī ahvāl pūchhne
دیں شہر بے حساں میں صدائیں کسی کو کیا	deñ shahr-e-be-hisāñ meñ sadā.eñ kisī ko kyā
وطن کو کچھ نہیں خطرہ نظام زر ہے خطرے میں	vatan ko kuchh nahīñ ḳhatra nizām-e-zar hai ḳhatre meñ
حقیقت میں جو رہزن ہے وہی رہبر ہے خطرے میں	haqīqat meñ jo rahzan hai vahī rahbar hai ḳhatre meñ
جو بیٹھا ہے صف ماتم بچھائے مرگ ظلمت پر	jo baiThā hai saf-e-mātam bichhā.e marg-e-zulmat par
وہ نوحہ گر ہے خطرے میں وہ دانشور ہے خطرے میں	vo nauhagar hai ḳhatre meñ vo dānish-var hai ḳhatre meñ
اگر تشویش لاحق ہے تو سلطانوں کو لاحق ہے	agar tashvīsh lāhaq hai to sultānoñ ko lāhaq hai
نہ تیرا گھر ہے خطرے میں نہ میرا گھر ہے خطرے میں	na terā ghar hai ḳhatre meñ na merā ghar hai ḳhatre meñ
جہاں اقبالؔ بھی نذر خط تنسیخ ہو جالبؔ	jahāñ 'iqbāl' bhī nazr-e-ḳhat-e-tansīḳh ho 'jālib'
وہاں تجھ کو شکایت ہے ترا جوہر ہے خطرے میں	vahāñ tujh ko shikāyat hai tirā jauhar hai ḳhatre meñ
کہیں آہ بن کے لب پر ترا نام آ نہ جائے	kahīñ aah ban ke lab par tirā naam aa na jaa.e
تجھے بے وفا کہوں میں وہ مقام آ نہ جائے	tujhe bevafā kahūñ maiñ vo maqām aa na jaa.e
ذرا زلف کو سنبھالو مرا دل دھڑک رہا ہے	zarā zulf ko sambhālo mirā dil dhaḌak rahā hai
کوئی اور طائر دل تہہ دام آ نہ جائے	koī aur tā.ir-e-dil tah-e-dām aa na jaa.e
جسے سن کے ٹوٹ جائے مرا آرزو بھرا دل	jise sun ke TuuT jaa.e mirā aarzū bharā dil
تری انجمن سے مجھ کو وہ پیام آ نہ جائے	tirī anjuman se mujh ko vo payām aa na jaa.e
وہ جو منزلوں پہ لا کر کسی ہم سفر کو لوٹیں	vo jo manziloñ pe lā kar kisī ham-safar ko lūTeñ
انہیں رہزنوں میں تیرا کہیں نام آ نہ جائے	unhīñ rahzanoñ meñ terā kahīñ naam aa na jaa.e
اسی فکر میں ہیں غلطاں یہ نظام زر کے بندے	isī fikr meñ haiñ ġhaltāñ ye nizām-e-zar ke bande
جو تمام زندگی ہے وہ نظام آ نہ جائے	jo tamām-e-zindagī hai vo nizām aa na jaa.e
یہ مہ و نجوم ہنس لیں مرے آنسوؤں پہ جالبؔ	ye mah o nujūm hañs leñ mire āñsuoñ pe 'jālib'
مرا ماہتاب جب تک لب بام آ نہ جائے	mirā māhtāb jab tak lab-e-bām aa na jaa.e
دل پر شوق کو پہلو میں دبائے رکھا	dil-e-pur-shauq ko pahlū meñ dabā.e rakkhā
تجھ سے بھی ہم نے ترا پیار چھپائے رکھا	tujh se bhī ham ne tirā pyaar chhupā.e rakkhā
چھوڑ اس بات کو اے دوست کہ تجھ سے پہلے	chhoḌ is baat ko ai dost ki tujh se pahle
ہم نے کس کس کو خیالوں میں بسائے رکھا	ham ne kis kis ko ḳhayāloñ meñ basā.e rakkhā
غیر ممکن تھی زمانے کے غموں سے فرصت	ġhair mumkin thī zamāne ke ġhamoñ se fursat
پھر بھی ہم نے ترا غم دل میں بسائے رکھا	phir bhī ham ne tirā ġham dil meñ basā.e rakkhā
پھول کو پھول نہ کہتے سو اسے کیا کہتے	phuul ko phuul na kahte so use kyā kahte
کیا ہوا غیر نے کالر پہ سجائے رکھا	kyā huā ġhair ne collar pe sajā.e rakkhā
جانے کس حال میں ہیں کون سے شہروں میں ہیں وہ	jaane kis haal meñ haiñ kaun se shahroñ meñ haiñ vo
زندگی اپنی جنہیں ہم نے بنائے رکھا	zindagī apnī jinheñ ham ne banā.e rakkhā
ہائے کیا لوگ تھے وہ لوگ پری چہرہ لوگ	haa.e kyā log the vo log parī-chehra log
ہم نے جن کے لیے دنیا کو بھلائے رکھا	ham ne jin ke liye duniyā ko bhulā.e rakkhā
اب ملیں بھی تو نہ پہچان سکیں ہم ان کو	ab mileñ bhī to na pahchān sakeñ ham un ko
جن کو اک عمر خیالوں میں بسائے رکھا	jin ko ik umr ḳhayāloñ meñ basā.e rakkhā
وہی حالات ہیں فقیروں کے	vahī hālāt haiñ faqīroñ ke
دن پھرے ہیں فقط وزیروں کے	din phire haiñ faqat vazīroñ ke
اپنا حلقہ ہے حلقۂ زنجیر	apnā halqa hai halqa-e-zanjīr
اور حلقے ہیں سب امیروں کے	aur halqe haiñ sab amīroñ ke
ہر بلاول ہے دیس کا مقروض	har bilāval hai des kā maqrūz
پاؤں ننگے ہیں بے نظیروں کے	paañv nañge haiñ benazīroñ ke
وہی اہل وفا کی صورت حال	vahī ahl-e-vafā kī sūrat-e-hāl
وارے نیارے ہیں بے ضمیروں کے	vaare nyāre haiñ be-zamīroñ ke
سازشیں ہیں وہی خلاف عوام	sāzisheñ haiñ vahī ḳhilāf-e-avām
مشورے ہیں وہی مشیروں کے	mashvare haiñ vahī mushīroñ ke
بیڑیاں سامراج کی ہیں وہی	beḌiyāñ sāmrāj kī haiñ vahī
وہی دن رات ہیں اسیروں کے	vahī din-rāt haiñ asīroñ ke
ہجوم دیکھ کے رستہ نہیں بدلتے ہم	hujūm dekh ke rasta nahīñ badalte ham
کسی کے ڈر سے تقاضا نہیں بدلتے ہم	kisī ke Dar se taqāzā nahīñ badalte ham
ہزار زیر قدم راستہ ہو خاروں کا	hazār zer-e-qadam rāsta ho ḳhāroñ kā
جو چل پڑیں تو ارادہ نہیں بدلتے ہم	jo chal paḌeñ to irāda nahīñ badalte ham
اسی لیے تو نہیں معتبر زمانے میں	isī liye to nahīñ mo'tabar zamāne meñ
کہ رنگ صورت دنیا نہیں بدلتے ہم	ki rañg-e-sūrat-e-duniyā nahīñ badalte ham
ہوا کو دیکھ کے جالبؔ مثال ہم عصراں	havā ko dekh ke 'jālib' misāl-e-ham-asrāñ
بجا یہ زعم ہمارا نہیں بدلتے ہم	bajā ye zom hamārā nahīñ badalte ham
بھلا بھی دے اسے جو بات ہو گئی پیارے	bhulā bhī de use jo baat ho ga.ī pyāre
نئے چراغ جلا رات ہو گئی پیارے	na.e charāġh jalā raat ho ga.ī pyāre
تری نگاہ پشیماں کو کیسے دیکھوں گا	tirī nigāh-e-pashemāñ ko kaise dekhūñgā
کبھی جو تجھ سے ملاقات ہو گئی پیارے	kabhī jo tujh se mulāqāt ho ga.ī pyāre
نہ تیری یاد نہ دنیا کا غم نہ اپنا خیال	na terī yaad na duniyā kā ġham na apnā ḳhayāl
عجیب صورت حالات ہو گئی پیارے	ajiib sūrat-e-hālāt ho ga.ī pyāre
اداس اداس ہیں شمعیں بجھے بجھے ساغر	udaas udaas haiñ sham.eñ bujhe bujhe sāġhar
یہ کیسی شام خرابات ہو گئی پیارے	ye kaisī shām-e-ḳharābāt ho ga.ī pyāre
وفا کا نام نہ لے گا کوئی زمانے میں	vafā kā naam na legā koī zamāne meñ
ہم اہل دل کو اگر مات ہو گئی پیارے	ham ahl-e-dil ko agar maat ho ga.ī pyāre
تمہیں تو ناز بہت دوستوں پہ تھا جالبؔ	tumheñ to naaz bahut dostoñ pe thā 'jālib'
الگ تھلگ سے ہو کیا بات ہو گئی پیارے	alag-thalag se ho kyā baat ho ga.ī pyāre
میرؔ و غالبؔ بنے یگانہؔ بنے	'mīr'-o-'ġhālib' bane 'yagānā' bane
آدمی اے خدا خدا نہ بنے	aadmī ai ḳhudā ḳhudā na bane
موت کی دسترس میں کب سے ہیں	maut kī dastaras meñ kab se haiñ
زندگی کا کوئی بہانہ بنے	zindagī kā koī bahāna bane
اپنا شاید یہی تھا جرم اے دوست	apnā shāyad yahī thā jurm ai dost
با وفا بن کے بے وفا نہ بنے	bā-vafā ban ke be-vafā na bane
ہم پہ اک اعتراض یہ بھی ہے	ham pe ik e'tirāz ye bhī hai
بے نوا ہو کے بے نوا نہ بنے	be-navā ho ke be-navā na bane
یہ بھی اپنا قصور کیا کم ہے	ye bhī apnā qusūr kyā kam hai
کسی قاتل کے ہم نوا نہ بنے	kisī qātil ke ham-navā na bane
کیا گلہ سنگ دل زمانے کا	kyā gila sañg-dil zamāne kā
آشنا ہی جب آشنا نہ بنے	āshnā hī jab āshnā na bane
چھوڑ کر اس گلی کو اے جالبؔ	chhoḌ kar us galī ko ai 'jālib'
اک حقیقت سے ہم فسانہ بنے	ik haqīqat se ham fasāna bane
ہم نے دل سے تجھے سدا مانا	ham ne dil se tujhe sadā maanā
تو بڑا تھا تجھے بڑا مانا	tū baḌā thā tujhe baḌā maanā
میرؔ و غالبؔ کے بعد انیسؔ کے بعد	'mīr'-o-'ġhālib' ke ba.ad 'anīs' ke ba.ad
تجھ کو مانا بڑا بجا مانا	tujh ko maanā baḌā bajā maanā
تو کہ دیوانۂ صداقت تھا	tū ki dīvāna-e-sadāqat thā
تو نے بندے کو کب خدا مانا	tū ne bande ko kab ḳhudā maanā
تجھ کو پروا نہ تھی زمانے کی	tujh ko parvā na thī zamāne kī
تو نے دل ہی کا ہر کہا مانا	tū ne dil hī kā har kahā maanā
تجھ کو خود پہ تھا اعتماد اتنا	tujh ko ḳhud pe thā e'timād itnā
خود ہی کو تو نہ رہنما مانا	ḳhud hī ko to na rahnumā maanā
کی نہ شب کی کبھی پذیرائی	kī na shab kī kabhī pazīrā.ī
صبح کو لائق ثنا مانا	sub.h ko lā.eq-e-sanā maanā
ہنس دیا سطح ذہن عالم پر	hañs diyā sat.h-e-zehn-e-ālam par
جب کسی بات کا برا مانا	jab kisī baat kā burā maanā
یوں تو شاعر تھے اور بھی اے جوشؔ	yuuñ to shā.ir the aur bhī ai 'josh'
ہم نے تجھ سا نہ دوسرا مانا	ham ne tujh sā na dūsrā maanā
یہ جو شب کے ایوانوں میں اک ہلچل اک حشر بپا ہے	ye jo shab ke aivānoñ meñ ik halchal ik hashr bapā hai
یہ جو اندھیرا سمٹ رہا ہے یہ جو اجالا پھیل رہا ہے	ye jo añdherā simaT rahā hai ye jo ujālā phail rahā hai
یہ جو ہر دکھ سہنے والا دکھ کا مداوا جان گیا ہے	ye jo har dukh sahne vaalā dukh kā mudāvā jaan gayā hai
مظلوموں مجبوروں کا غم یہ جو مرے شعروں میں ڈھلا ہے	mazlūmoñ majbūroñ kā ġham ye jo mire sheroñ meñ Dhalā hai
یہ جو مہک گلشن گلشن ہے یہ جو چمک عالم عالم ہے	ye jo mahak gulshan gulshan hai ye jo chamak aalam aalam hai
مارکسزم ہے مارکسزم ہے مارکسزم ہے مارکسزم ہے	marxism hai marxism hai marxism hai marxism hai
دل کی بات لبوں پر لا کر اب تک ہم دکھ سہتے ہیں	dil kī baat laboñ par lā kar ab tak ham dukh sahte haiñ
ہم نے سنا تھا اس بستی میں دل والے بھی رہتے ہیں	ham ne sunā thā is bastī meñ dil vaale bhī rahte haiñ
بیت گیا ساون کا مہینہ موسم نے نظریں بدلیں	biit gayā sāvan kā mahīna mausam ne nazreñ badlīñ
لیکن ان پیاسی آنکھوں سے اب تک آنسو بہتے ہیں	lekin in pyāsī āñkhoñ se ab tak aañsū bahte haiñ
ایک ہمیں آوارہ کہنا کوئی بڑا الزام نہیں	ek hameñ āvāra kahnā koī baḌā ilzām nahīñ
دنیا والے دل والوں کو اور بہت کچھ کہتے ہیں	duniyā vaale dil vāloñ ko aur bahut kuchh kahte haiñ
جن کی خاطر شہر بھی چھوڑا جن کے لیے بدنام ہوئے	jin kī ḳhātir shahr bhī chhoḌā jin ke liye badnām hue
آج وہی ہم سے بیگانے بیگانے سے رہتے ہیں	aaj vahī ham se begāne begāne se rahte haiñ
وہ جو ابھی اس راہ گزر سے چاک گریباں گزرا تھا	vo jo abhī is rāhguzar se chāk-garebāñ guzrā thā
اس آوارہ دیوانے کو جالبؔ جالبؔ کہتے ہیں	us āvāra dīvāne ko 'jālib' 'jālib' kahte haiñ
جھوٹی خبریں گھڑنے والے جھوٹے شعر سنانے والے	jhūTī ḳhabreñ ghaḌne vaale jhūTe sher sunāne vaale
لوگو صبر کہ اپنے کئے کی جلد سزا ہیں پانے والے	logo sabr ki apne kiye kī jald sazā haiñ paane vaale
درد آنکھوں سے بہتا ہے اور چہرہ سب کچھ کہتا ہے	dard āñkhoñ se bahtā hai aur chehra sab kuchh kahtā hai
یہ مت لکھو وہ مت لکھو آئے بڑے سمجھانے والے	ye mat likkho vo mat likkho aa.e baḌe samjhāne vaale
خود کاٹیں گے اپنی مشکل خود پائیں گے اپنی منزل	ḳhud kāTeñge apnī mushkil ḳhud pā.eñge apnī manzil
راہزنوں سے بھی بد تر ہیں راہنما کہلانے والے	rāhzanoñ se bhī bad-tar haiñ rāh-numā kahlāne vaale
ان سے پیار کیا ہے ہم نے ان کی راہ میں ہم بیٹھے ہیں	un se pyaar kiyā hai ham ne un kī raah meñ ham baiThe haiñ
نا ممکن ہے جن کا ملنا اور نہیں جو آنے والے	nā-mumkin hai jin kā milnā aur nahīñ jo aane vaale
ان پر بھی ہنستی تھی دنیا آوازیں کستی تھی دنیا	un par bhī hañstī thī duniyā āvāzeñ kastī thī duniyā
جالبؔ اپنی ہی صورت تھے عشق میں جاں سے جانے والے	'jālib' apnī hī sūrat the ishq meñ jaañ se jaane vaale
جیون مجھ سے میں جیون سے شرماتا ہوں	jīvan mujh se maiñ jīvan se sharmātā huuñ
مجھ سے آگے جانے والو میں آتا ہوں	mujh se aage jaane vaalo meñ aatā huuñ
جن کی یادوں سے روشن ہیں میری آنکھیں	jin kī yādoñ se raushan haiñ merī āñkheñ
دل کہتا ہے ان کو بھی میں یاد آتا ہوں	dil kahtā hai un ko bhī maiñ yaad aatā huuñ
سر سے سانسوں کا ناتا ہے توڑوں کیسے	sur se sāñsoñ kā naatā hai toḌūñ kaise
تم جلتے ہو کیوں جیتا ہوں کیوں گاتا ہوں	tum jalte ho kyuuñ jiitā huuñ kyuuñ gaatā huuñ
تم اپنے دامن میں ستارے بیٹھ کر ٹانکو	tum apne dāman meñ sitāre baiTh kar Tāñko
اور میں نئے برن لفظوں کو پہناتا ہوں	aur maiñ na.e baran lafzoñ ko pahnātā huuñ
جن خوابوں کو دیکھ کے میں نے جینا سیکھا	jin ḳhvāboñ ko dekh ke maiñ ne jiinā sīkhā
ان کے آگے ہر دولت کو ٹھکراتا ہوں	un ke aage har daulat ko Thukrātā huuñ
زہر اگلتے ہیں جب مل کر دنیا والے	zahr ugalte haiñ jab mil kar duniyā vaale
میٹھے بولوں کی وادی میں کھو جاتا ہوں	mīThe boloñ kī vaadī meñ kho jaatā huuñ
جالبؔ میرے شعر سمجھ میں آ جاتے ہیں	'jālib' mere sher samajh meñ aa jaate haiñ
اسی لیے کم رتبہ شاعر کہلاتا ہوں	isī liye kam-rutba shā.er kahlātā huuñ
اس شہر خرابی میں غم عشق کے مارے	is shahr-e-ḳharābī meñ ġham-e-ishq ke maare
زندہ ہیں یہی بات بڑی بات ہے پیارے	zinda haiñ yahī baat baḌī baat hai pyāre
یہ ہنستا ہوا چاند یہ پر نور ستارے	ye hañstā huā chāñd ye pur-nūr sitāre
تابندہ و پایندہ ہیں ذروں کے سہارے	tābinda o pā.inda haiñ zarroñ ke sahāre
حسرت ہے کوئی غنچہ ہمیں پیار سے دیکھے	hasrat hai koī ġhuncha hameñ pyaar se dekhe
ارماں ہے کوئی پھول ہمیں دل سے پکارے	armāñ hai koī phuul hameñ dil se pukāre
ہر صبح مری صبح پہ روتی رہی شبنم	har sub.h mirī sub.h pe rotī rahī shabnam
ہر رات مری رات پہ ہنستے رہے تارے	har raat mirī raat pe hañste rahe taare
کچھ اور بھی ہیں کام ہمیں اے غم جاناں	kuchh aur bhī haiñ kaam hameñ ai ġham-e-jānāñ
کب تک کوئی الجھی ہوئی زلفوں کو سنوارے	kab tak koī uljhī huī zulfoñ ko sañvāre
نہ ڈگمگائے کبھی ہم وفا کے رستے میں	na Dagmagā.e kabhī ham vafā ke raste meñ
چراغ ہم نے جلائے ہوا کے رستے میں	charāġh ham ne jalā.e havā ke raste meñ
کسے لگائے گلے اور کہاں کہاں ٹھہرے	kise lagā.e gale aur kahāñ kahāñ Thahre
ہزار غنچہ و گل ہیں صبا کے رستے میں	hazār ġhuncha-o-gul haiñ sabā ke raste meñ
خدا کا نام کوئی لے تو چونک اٹھتے ہیں	ḳhudā kā naam koī le to chauñk uThte haiñ
ملے ہیں ہم کو وہ رہبر خدا کے رستے میں	mile haiñ ham ko vo rahbar ḳhudā ke raste meñ
کہیں سلاسل تسبیح اور کہیں زنار	kahīñ salāsil-e-tasbīh aur kahīñ zunnār
بچھے ہیں دام بہت مدعا کے رستے میں	bichhe haiñ daam bahut mudda.ā ke raste meñ
ابھی وہ منزل فکر و نظر نہیں آئی	abhī vo manzil-e-fikr-o-nazar nahīñ aa.ī
ہے آدمی ابھی جرم و سزا کے رستے میں	hai aadmī abhī jurm o sazā ke raste meñ
ہیں آج بھی وہی دار و رسن وہی زنداں	haiñ aaj bhī vahī dār-o-rasan vahī zindāñ
ہر اک نگاہ رموز آشنا کے رستے میں	har ik nigāh-e-rumūz-āshnā ke raste meñ
یہ نفرتوں کی فصیلیں جہالتوں کے حصار	ye nafratoñ kī fasīleñ jahālatoñ ke hisār
نہ رہ سکیں گے ہماری صدا کے رستے میں	na rah sakeñge hamārī sadā ke raste meñ
مٹا سکے نہ کوئی سیل انقلاب جنہیں	miTā sake na koī sail-e-inqalāb jinheñ
وہ نقش چھوڑے ہیں ہم نے وفا کے رستے میں	vo naqsh chhoḌe haiñ ham ne vafā ke raste meñ
زمانہ ایک سا جالبؔ سدا نہیں رہتا	zamāna ek sā 'jālib' sadā nahīñ rahtā
چلیں گے ہم بھی کبھی سر اٹھا کے رستے میں	chaleñge ham bhī kabhī sar uThā ke raste meñ
سوکھی ٹہنی تنہا چڑیا پھیکا چاند	sūkhī Tahnī tanhā chiḌiyā phīkā chāñd
آنکھوں کے صحرا میں ایک نمی کا چاند	āñkhoñ ke sahrā meñ ek namī kā chāñd
اس ماتھے کو چومے کتنے دن بیتے	us māthe ko chūme kitne din biite
جس ماتھے کی خاطر تھا اک ٹیکا چاند	jis māthe kī ḳhātir thā ik Tiikā chāñd
پہلے تو لگتی تھی کتنی بیگانہ	pahle tū lagtī thī kitnī begāna
کتنا مبہم ہوتا ہے پہلی کا چاند	kitnā mub.ham hotā hai pahlī kā chāñd
کم ہو کیسے ان خوشیوں سے تیرا غم	kam ho kaise in ḳhushiyoñ se terā ġham
لہروں میں کب بہتا ہے ندی کا چاند	lahroñ meñ kab bahtā hai naddī kā chāñd
آؤ اب ہم اس کے بھی ٹکڑے کر لیں	aao ab ham is ke bhī TukḌe kar leñ
ڈھاکہ راولپنڈی اور دلی کا چاند	Dhāka rāvalpinDī aur dillī kā chāñd
ذرا موسم تو بدلا ہے مگر پیڑوں کی شاخوں پر نئے پتوں کے آنے میں ابھی کچھ دن لگیں گے	zarā mausam to badlā hai magar peḌoñ kī shāḳhoñ par na.e pattoñ ke aane meñ abhī kuchh din lageñge
بہت سے زرد چہروں پر غبار غم ہے کم بے شک پر ان کو مسکرانے میں ابھی کچھ دن لگیں گے	bahut se zard chehroñ par ġhubār-e-ġham hai kam be-shak par un ko muskurāne meñ abhī kuchh din lageñge
کبھی ہم کو یقیں تھا زعم تھا دنیا ہماری جو مخالف ہے تو ہو جائے مگر تم مہرباں ہو	kabhī ham ko yaqīñ thā zo.am thā duniyā hamārī jo muḳhālif hai to ho jaa.e magar tum mehrbāñ ho
ہمیں یہ بات ویسے یاد تو اب کیا ہے لیکن ہاں اسے یکسر بھلانے میں ابھی کچھ دن لگیں گے	hameñ ye baat vaise yaad to ab kyā hai lekin haañ ise yaksar bhulāne meñ abhī kuchh din lageñge
جہاں اتنے مصائب ہوں جہاں اتنی پریشانی کسی کا بے وفا ہونا ہے کوئی سانحہ کیا	jahāñ itne masā.ib hoñ jahāñ itnī pareshānī kisī kā bevafā honā hai koī sāneha kyā
بہت معقول ہے یہ بات لیکن اس حقیقت تک دل ناداں کو لانے میں ابھی کچھ دن لگیں گے	bahut ma.aqūl hai ye baat lekin is haqīqat tak dil-e-nādāñ ko laane meñ abhī kuchh din lageñge
کوئی ٹوٹے ہوئے شیشے لئے افسردہ و مغموم کب تک یوں گزارے بے طلب بے آرزو دن	koī TuuTe hue shīshe liye afsurda-o-maġhmūm kab tak yuuñ guzāre be-talab be-ārzū din
تو ان خوابوں کی کرچیں ہم نے پلکوں سے جھٹک دیں پر نئے ارماں سجانے میں ابھی کچھ دن لگیں گے	to in ḳhvāboñ kī kircheñ ham ne palkoñ se jhaTak diiñ par na.e armāñ sajāne meñ abhī kuchh din lageñge
توہم کی سیہ شب کو کرن سے چاک کر کے آگہی ہر ایک آنگن میں نیا سورج اتارے	tavahhum kī siyah shab ko kiran se chaak kar ke āgahī har ek āñgan meñ nayā sūraj utāre
مگر افسوس یہ سچ ہے وہ شب تھی اور یہ سورج ہے یہ سب کو مان جانے میں ابھی کچھ دن لگیں گے	magar afsos ye sach hai vo shab thī aur ye suraj hai ye sab ko maan jaane meñ abhī kuchh din lageñge
پرانی منزلوں کا شوق تو کس کو ہے باقی اب نئی ہیں منزلیں ہیں سب کے دل میں جن کے ارماں	purānī manziloñ kā shauq to kis ko hai baaqī ab na.ī haiñ manzileñ haiñ sab ke dil meñ jin ke armāñ
بنا لینا نئی منزل نہ تھا مشکل مگر اے دل نئے رستے بنانے میں ابھی کچھ دن لگیں گے	banā lenā na.ī manzil na thā mushkil magar ai dil na.e raste banāne meñ abhī kuchh din lageñge
اندھیرے ڈھل گئے روشن ہوئے منظر زمیں جاگی فلک جاگا تو جیسے جاگ اٹھی زندگانی	añdhere Dhal ga.e raushan hue manzar zamīñ jaagī falak jaagā to jaise jaag uTThī zindagānī
مگر کچھ یاد ماضی اوڑھ کے سوئے ہوئے لوگوں کو لگتا ہے جگانے میں ابھی کچھ دن لگیں گے	magar kuchh yād-e-māzī oḌh ke so.e hue logoñ ko lagtā hai jagāne meñ abhī kuchh din lageñge
ساری حیرت ہے مری ساری ادا اس کی ہے	saarī hairat hai mirī saarī adā us kī hai
بے گناہی ہے مری اور سزا اس کی ہے	be-gunāhī hai mirī aur sazā us kī hai
میرے الفاظ میں جو رنگ ہے وہ اس کا ہے	mere alfāz meñ jo rañg hai vo us kā hai
میرے احساس میں جو ہے وہ فضا اس کی ہے	mere ehsās meñ jo hai vo fazā us kī hai
شعر میرے ہیں مگر ان میں محبت اس کی	sher mere haiñ magar in meñ mohabbat us kī
پھول میرے ہیں مگر باد صبا اس کی ہے	phuul mere haiñ magar bād-e-sabā us kī hai
اک محبت کی یہ تصویر ہے دو رنگوں میں	ik mohabbat kī ye tasvīr hai do rañgoñ meñ
شوق سب میرا ہے اور ساری حیا اس کی ہے	shauq sab merā hai aur saarī hayā us kī hai
ہم نے کیا اس سے محبت کی اجازت لی تھی	ham ne kyā us se mohabbat kī ijāzat lī thī
دل شکن ہی سہی پر بات بجا اس کی ہے	dil-shikan hī sahī par baat bajā us kī hai
ایک میرے ہی سوا سب کو پکارے ہے کوئی	ek mere hī sivā sab ko pukāre hai koī
میں نے پہلے ہی کہا تھا یہ صدا اس کی ہے	maiñ ne pahle hī kahā thā ye sadā us kī hai
خون سے سینچی ہے میں نے جو زمیں مر مر کے	ḳhuun se sīñchī hai maiñ ne jo zamīñ mar mar ke
وہ زمیں ایک ستم گر نے کہا اس کی ہے	vo zamīñ ek sitam-gar ne kahā us kī hai
اس نے ہی اس کو اجاڑا ہے اسے لوٹا ہے	us ne hī is ko ujāḌā hai ise luuTā hai
یہ زمیں اس کی اگر ہے بھی تو کیا اس کی ہے	ye zamīñ us kī agar hai bhī to kyā us kī hai
نہ خوشی دے تو کچھ دلاسہ دے	na ḳhushī de to kuchh dilāsa de
دوست جیسے ہو مجھ کو بہلا دے	dost jaise ho mujh ko bahlā de
آگہی سے ملی ہے تنہائی	āgahī se milī hai tanhā.ī
آ مری جان مجھ کو دھوکہ دے	aa mirī jaan mujh ko dhoka de
اب تو تکمیل کی بھی شرط نہیں	ab to takmīl kī bhī shart nahīñ
زندگی اب تو اک تمنا دے	zindagī ab to ik tamannā de
اے سفر اتنا رائیگاں تو نہ جا	ai safar itnā rā.egāñ to na jā
نہ ہو منزل کہیں تو پہنچا دے	na ho manzil kahīñ to pahuñchā de
ترک کرنا ہے گر تعلق تو	tark karnā hai gar ta.alluq to
خود نہ جا تو کسی سے کہلا دے	ḳhud na jā tū kisī se kahlā de
جدھر جاتے ہیں سب جانا ادھر اچھا نہیں لگتا	jidhar jaate haiñ sab jaanā udhar achchhā nahīñ lagtā
مجھے پامال رستوں کا سفر اچھا نہیں لگتا	mujhe pāmāl rastoñ kā safar achchhā nahīñ lagtā
غلط باتوں کو خاموشی سے سننا حامی بھر لینا	ġhalat bātoñ ko ḳhāmoshī se sunñā haamī bhar lenā
بہت ہیں فائدے اس میں مگر اچھا نہیں لگتا	bahut haiñ fā.ede is meñ magar achchhā nahīñ lagtā
مجھے دشمن سے بھی خودداری کی امید رہتی ہے	mujhe dushman se bhī ḳhuddārī kī ummīd rahtī hai
کسی کا بھی ہو سر قدموں میں سر اچھا نہیں لگتا	kisī kā bhī ho sar qadmoñ meñ sar achchhā nahīñ lagtā
بلندی پر انہیں مٹی کی خوشبو تک نہیں آتی	bulandī par unheñ miTTī kī ḳhushbū tak nahīñ aatī
یہ وہ شاخیں ہیں جن کو اب شجر اچھا نہیں لگتا	ye vo shāḳheñ haiñ jin ko ab shajar achchhā nahīñ lagtā
یہ کیوں باقی رہے آتش زنو یہ بھی جلا ڈالو	ye kyuuñ baaqī rahe ātish-zano ye bhī jalā Daalo
کہ سب بے گھر ہوں اور میرا ہو گھر اچھا نہیں لگتا	ki sab be-ghar hoñ aur merā ho ghar achchhā nahīñ lagtā
دل میں مہک رہے ہیں کسی آرزو کے پھول	dil meñ mahak rahe haiñ kisī aarzū ke phuul
پلکوں پہ کھلنے والے ہیں شاید لہو کے پھول	palkoñ pe khilne vaale haiñ shāyad lahū ke phuul
اب تک ہے کوئی بات مجھے یاد حرف حرف	ab tak hai koī baat mujhe yaad harf harf
اب تک میں چن رہا ہوں کسی گفتگو کے پھول	ab tak maiñ chun rahā huuñ kisī guftugū ke phuul
کلیاں چٹک رہی تھیں کہ آواز تھی کوئی	kaliyāñ chaTak rahī thiiñ ki āvāz thī koī
اب تک سماعتوں میں ہیں اک خوش گلو کے پھول	ab tak samā.atoñ meñ haiñ ik ḳhush-gulū ke phuul
میرے لہو کا رنگ ہے ہر نوک خار پر	mere lahū kā rañg hai har nok-e-ḳhār par
صحرا میں ہر طرف ہیں مری جستجو کے پھول	sahrā meñ har taraf haiñ mirī justujū ke phuul
دیوانے کل جو لوگ تھے پھولوں کے عشق میں	dīvāne kal jo log the phūloñ ke ishq meñ
اب ان کے دامنوں میں بھرے ہیں رفو کے پھول	ab un ke dāmanoñ meñ bhare haiñ rafū ke phuul
کن لفظوں میں اتنی کڑوی اتنی کسیلی بات لکھوں	kin lafzoñ meñ itnī kaḌvī itnī kasīlī baat likhūñ
شعر کی میں تہذیب بنا ہوں یا اپنے حالات لکھوں	sher kī maiñ tahzīb banā huuñ yā apne hālāt likhūñ
غم نہیں لکھوں کیا میں غم کو جشن لکھوں کیا ماتم کو	ġham nahīñ likkhūñ kyā maiñ ġham ko jashn likhūñ kyā mātam ko
جو دیکھے ہیں میں نے جنازے کیا ان کو بارات لکھوں	jo dekhe haiñ maiñ ne janāze kyā un ko bārāt likhūñ
کیسے لکھوں میں چاند کے قصے کیسے لکھوں میں پھول کی بات	kaise likhūñ maiñ chāñd ke qisse kaise likhūñ maiñ phuul kī baat
ریت اڑائے گرم ہوا تو کیسے میں برسات لکھوں	ret uḌaa.e garm havā to kaise maiñ barsāt likhūñ
کس کس کی آنکھوں میں دیکھے میں نے زہر بجھے خنجر	kis kis kī āñkhoñ meñ dekhe maiñ ne zahr bujhe ḳhanjar
خود سے بھی جو میں نے چھپائے کیسے وہ صدمات لکھوں	ḳhud se bhī jo maiñ ne chhupā.e kaise vo sadmāt likhūñ
تخت کی خواہش لوٹ کی لالچ کمزوروں پر ظلم کا شوق	taḳht kī ḳhvāhish luuT kī lālach kamzoroñ par zulm kā shauq
لیکن ان کا فرمانا ہے میں ان کو جذبات لکھوں	lekin un kā farmānā hai maiñ in ko jazbāt likhūñ
قاتل بھی مقتول بھی دونوں نام خدا کا لیتے تھے	qātil bhī maqtūl bhī donoñ naam ḳhudā kā lete the
کوئی خدا ہے تو وہ کہاں تھا میری کیا اوقات لکھوں	koī ḳhudā hai to vo kahāñ thā merī kyā auqāt likhūñ
اپنی اپنی تاریکی کو لوگ اجالا کہتے ہیں	apnī apnī tārīkī ko log ujālā kahte haiñ
تاریکی کے نام لکھوں تو قومیں فرقے ذات لکھوں	tārīkī ke naam likhūñ to qaumeñ firqe zaat likhūñ
جانے یہ کیسا دور ہے جس میں جرأت بھی تو مشکل ہے	jaane ye kaisā daur hai jis meñ jur.at bhī to mushkil hai
دن ہو اگر تو اس کو لکھوں دن رات اگر ہو رات لکھوں	din ho agar to us ko likhūñ din raat agar ho raat likhūñ
غم ہوتے ہیں جہاں ذہانت ہوتی ہے	ġham hote haiñ jahāñ zehānat hotī hai
دنیا میں ہر شے کی قیمت ہوتی ہے	duniyā meñ har shai kī qīmat hotī hai
اکثر وہ کہتے ہیں وہ بس میرے ہیں	akasr vo kahte haiñ vo bas mere haiñ
اکثر کیوں کہتے ہیں حیرت ہوتی ہے	akasr kyuuñ kahte haiñ hairat hotī hai
تب ہم دونوں وقت چرا کر لاتے تھے	tab ham donoñ vaqt churā kar laate the
اب ملتے ہیں جب بھی فرصت ہوتی ہے	ab milte haiñ jab bhī fursat hotī hai
اپنی محبوبہ میں اپنی ماں دیکھیں	apnī mahbūba meñ apnī maañ dekheñ
بن ماں کے لڑکوں کی فطرت ہوتی ہے	bin maañ ke laḌkoñ kī fitrat hotī hai
اک کشتی میں ایک قدم ہی رکھتے ہیں	ik kashtī meñ ek qadam hī rakhte haiñ
کچھ لوگوں کی ایسی عادت ہوتی ہے	kuchh logoñ kī aisī aadat hotī hai
ہمارے دل میں اب تلخی نہیں ہے	hamāre dil meñ ab talḳhī nahīñ hai
مگر وہ بات پہلے سی نہیں ہے	magar vo baat pahle sī nahīñ hai
مجھے مایوس بھی کرتی نہیں ہے	mujhe māyūs bhī kartī nahīñ hai
یہی عادت تری اچھی نہیں ہے	yahī aadat tirī achchhī nahīñ hai
بہت سے فائدے ہیں مصلحت میں	bahut se fā.ede haiñ maslahat meñ
مگر دل کی تو یہ مرضی نہیں ہے	magar dil kī to ye marzī nahīñ hai
ہر اک کی داستاں سنتے ہیں جیسے	har ik kī dāstāñ sunte haiñ jaise
کبھی ہم نے محبت کی نہیں ہے	kabhī ham ne mohabbat kī nahīñ hai
ہے اک دروازے بن دیوار دنیا	hai ik darvāze bin dīvār-e-duniyā
مفر غم سے یہاں کوئی نہیں ہے	mafar ġham se yahāñ koī nahīñ hai
یہ دنیا تم کو راس آئے تو کہنا	ye duniyā tum ko raas aa.e to kahnā
نہ سر پتھر سے ٹکرائے تو کہنا	na sar patthar se Takrā.e to kahnā
یہ گل کاغذ ہیں یہ زیور ہیں پیتل	ye gul kāġhaz haiñ ye zevar haiñ pītal
سمجھ میں جب یہ آ جائے تو کہنا	samajh meñ jab ye aa jaa.e to kahnā
بہت خوش ہو کہ اس نے کچھ کہا ہے	bahut ḳhush ho ki us ne kuchh kahā hai
نہ کہہ کر وہ مکر جائے تو کہنا	na kah kar vo mukar jaa.e to kahnā
بدل جاؤ گے تم غم سن کے میرے	badal jāoge tum ġham sun ke mere
کبھی دل غم سے گھبرائے تو کہنا	kabhī dil ġham se ghabrā.e to kahnā
دھواں جو کچھ گھروں سے اٹھ رہا ہے	dhuāñ jo kuchh gharoñ se uTh rahā hai
نہ پورے شہر پر چھائے تو کہنا	na puure shahar par chhā.e to kahnā
ہم نے ڈھونڈیں بھی تو ڈھونڈیں ہیں سہارے کیسے	ham ne DhūñDeñ bhī to DhūñDeñ haiñ sahāre kaise
ان سرابوں پہ کوئی عمر گزارے کیسے	in sarāboñ pe koī umr guzāre kaise
ہاتھ کو ہاتھ نہیں سوجھے وہ تاریکی تھی	haath ko haath nahīñ sūjhe vo tārīkī thī
آ گئے ہاتھ میں کیا جانے ستارے کیسے	aa ga.e haath meñ kyā jaane sitāre kaise
ہر طرف شور اسی نام کا ہے دنیا میں	har taraf shor usī naam kā hai duniyā meñ
کوئی اس کو جو پکارے تو پکارے کیسے	koī us ko jo pukāre to pukāre kaise
دل بجھا جتنے تھے ارمان سبھی خاک ہوئے	dil bujhā jitne the armān sabhī ḳhaak hue
راکھ میں پھر یہ چمکتے ہیں شرارے کیسے	raakh meñ phir ye chamakte haiñ sharāre kaise
نہ تو دم لیتی ہے تو اور نہ ہوا تھمتی ہے	na to dam letī hai tū aur na havā thamtī hai
زندگی زلف تری کوئی سنوارے کیسے	zindagī zulf tirī koī sañvāre kaise
جینا مشکل ہے کہ آسان ذرا دیکھ تو لو	jiinā mushkil hai ki āsān zarā dekh to lo
لوگ لگتے ہیں پریشان ذرا دیکھ تو لو	log lagte haiñ pareshān zarā dekh to lo
پھر مقرر کوئی سرگرم سر منبر ہے	phir muqarrir koī sargarm sar-e-mimbar hai
کس کے ہے قتل کا سامان ذرا دیکھ تو لو	kis ke hai qatl kā sāmān zarā dekh to lo
یہ نیا شہر تو ہے خوب بسایا تم نے	ye nayā shahar to hai ḳhuub basāyā tum ne
کیوں پرانا ہوا ویران ذرا دیکھ تو لو	kyuuñ purānā huā vīrān zarā dekh to lo
ان چراغوں کے تلے ایسے اندھیرے کیوں ہے	in charāġhoñ ke tale aise añdhere kyuuñ hai
تم بھی رہ جاؤ گے حیران ذرا دیکھ تو لو	tum bhī rah jāoge hairān zarā dekh to lo
تم یہ کہتے ہو کہ میں غیر ہوں پھر بھی شاید	tum ye kahte ho ki maiñ ġhair huuñ phir bhī shāyad
نکل آئے کوئی پہچان ذرا دیکھ تو لو	nikal aa.e koī pahchān zarā dekh to lo
یہ ستائش کی تمنا یہ صلے کی پرواہ	ye satā.ish kī tamannā ye sile kī parvāh
کہاں لائے ہیں یہ ارمان ذرا دیکھ تو لو	kahāñ laa.e haiñ ye armān zarā dekh to lo
جسم دمکتا، زلف گھنیری، رنگیں لب، آنکھیں جادو	jism damaktā, zulf ghanerī, rañgīñ lab, āñkheñ jaadū
سنگ مرمر، اودا بادل، سرخ شفق، حیراں آہو	sañg-e-marmar, uudā bādal, surḳh shafaq, hairāñ aahū
بھکشو دانی، پیاسا پانی، دریا ساگر، جل گاگر	bhikshū-dānī, pyāsā pānī, dariyā sāgar, jal gāgar
گلشن خوشبو، کوئل کوکو، مستی دارو، میں اور تو	gulshan ḳhushbū, koyal kūkū, mastī dārū, maiñ aur tū
بانبی ناگن، چھایا آنگن، گھنگھرو چھن چھن، آشا من	bāñbī nāgin, chhāyā āñgan, ghuñghrū chhan-chhan, aashā man
آنکھیں کاجل، پربت بادل، وہ زلفیں اور یہ بازو	āñkheñ kājal, parbat bādal, vo zulfeñ aur ye baazū
راتیں مہکی، سانسیں دہکی، نظریں بہکی، رت لہکی	rāteñ mahkī, sāñseñ dahkī, nazreñ bahkī, rut lahkī
سپن سلونا، پریم کھلونا، پھول بچھونا، وہ پہلو	sapn salonā, prem khilaunā, phuul bichhaunā, vo pahlū
تم سے دوری، یہ مجبوری، زخم کاری، بیداری،	tum se dūrī, ye majbūrī, zaḳhm-e-kārī, bedārī,
تنہا راتیں، سپنے کاتیں، خود سے باتیں، میری خو	tanhā rāteñ, sapne kāteñ, ḳhud se bāteñ, merī ḳhū
خواب کے گاؤں میں پلے ہیں ہم	ḳhvāb ke gaañv meñ pale haiñ ham
پانی چھلنی میں لے چلے ہیں ہم	paanī chhalnī meñ le chale haiñ ham
چھاچھ پھونکیں کہ اپنے بچپن میں	chhāchh phūñkeñ ki apne bachpan meñ
دودھ سے کس طرح جلے ہیں ہم	duudh se kis tarah jale haiñ ham
خود ہیں اپنے سفر کی دشواری	ḳhud haiñ apne safar kī dushvārī
اپنے پیروں کے آبلے ہیں ہم	apne pairoñ ke aable haiñ ham
تو تو مت کہہ ہمیں برا دنیا	tū to mat kah hameñ burā duniyā
تو نے ڈھالا ہے اور ڈھلے ہیں ہم	tū ne Dhālā hai aur Dhale haiñ ham
کیوں ہیں کب تک ہیں کس کی خاطر ہیں	kyuuñ haiñ kab tak haiñ kis kī ḳhātir haiñ
بڑے سنجیدہ مسئلے ہیں ہم	baḌe sanjīda mas.ale haiñ ham
بہانہ ڈھونڈتے رہتے ہیں کوئی رونے کا	bahāna DhūñDte rahte haiñ koī rone kā
ہمیں یہ شوق ہے کیا آستیں بھگونے کا	hameñ ye shauq hai kyā āstīñ bhigone kā
اگر پلک پہ ہے موتی تو یہ نہیں کافی	agar palak pe hai motī to ye nahīñ kaafī
ہنر بھی چاہئے الفاظ میں پرونے کا	hunar bhī chāhiye alfāz meñ pirone kā
جو فصل خواب کی تیار ہے تو یہ جانو	jo fasl ḳhvāb kī tayyār hai to ye jaano
کہ وقت آ گیا پھر درد کوئی بونے کا	ki vaqt aa gayā phir dard koī bone kā
یہ زندگی بھی عجب کاروبار ہے کہ مجھے	ye zindagī bhī ajab kārobār hai ki mujhe
خوشی ہے پانے کی کوئی نہ رنج کھونے کا	ḳhushī hai paane kī koī na rañj khone kā
ہے پاش پاش مگر پھر بھی مسکراتا ہے	hai paash paash magar phir bhī muskurātā hai
وہ چہرہ جیسے ہو ٹوٹے ہوئے کھلونے کا	vo chehra jaise ho TuuTe hue khilaune kā
وہ زمانہ گزر گیا کب کا	vo zamāna guzar gayā kab kā
تھا جو دیوانہ مر گیا کب کا	thā jo dīvāna mar gayā kab kā
ڈھونڈھتا تھا جو اک نئی دنیا	DhūñDhtā thā jo ik na.ī duniyā
لوٹ کے اپنے گھر گیا کب کا	luuT ke apne ghar gayā kab kā
وہ جو لایا تھا ہم کو دریا تک	vo jo laayā thā ham ko dariyā tak
پار اکیلے اتر گیا کب کا	paar akele utar gayā kab kā
اس کا جو حال ہے وہی جانے	us kā jo haal hai vahī jaane
اپنا تو زخم بھر گیا کب کا	apnā to zaḳhm bhar gayā kab kā
خواب در خواب تھا جو شیرازہ	ḳhvāb-dar-ḳhvāb thā jo shīrāza
اب کہاں ہے بکھر گیا کب کا	ab kahāñ hai bikhar gayā kab kā
کھلا ہے در پہ ترا انتظار جاتا رہا	khulā hai dar pa tirā intizār jaatā rahā
خلوص تو ہے مگر اعتبار جاتا رہا	ḳhulūs to hai magar e'tibār jaatā rahā
کسی کی آنکھ میں مستی تو آج بھی ہے وہی	kisī kī aañkh meñ mastī to aaj bhī hai vahī
مگر کبھی جو ہمیں تھا خمار جاتا رہا	magar kabhī jo hameñ thā ḳhumār jaatā rahā
کبھی جو سینے میں اک آگ تھی وہ سرد ہوئی	kabhī jo siine meñ ik aag thī vo sard huī
کبھی نگاہ میں جو تھا شرار جاتا رہا	kabhī nigāh meñ jo thā sharār jaatā rahā
عجب سا چین تھا ہم کو کہ جب تھے ہم بے چین	ajab sā chain thā ham ko ki jab the ham bechain
قرار آیا تو جیسے قرار جاتا رہا	qarār aayā to jaise qarār jaatā rahā
کبھی تو میری بھی سنوائی ہوگی محفل میں	kabhī to merī bhī sunvā.ī hogī mahfil meñ
میں یہ امید لیے بار بار جاتا رہا	maiñ ye umiid liye baar baar jaatā rahā
درد کے پھول بھی کھلتے ہیں بکھر جاتے ہیں	dard ke phuul bhī khilte haiñ bikhar jaate haiñ
زخم کیسے بھی ہوں کچھ روز میں بھر جاتے ہیں	zaḳhm kaise bhī hoñ kuchh roz meñ bhar jaate haiñ
راستہ روکے کھڑی ہے یہی الجھن کب سے	rāsta roke khaḌī hai yahī uljhan kab se
کوئی پوچھے تو کہیں کیا کہ کدھر جاتے ہیں	koī pūchhe to kaheñ kyā ki kidhar jaate haiñ
چھت کی کڑیوں سے اترتے ہیں مرے خواب مگر	chhat kī kaḌiyoñ se utarte haiñ mire ḳhvāb magar
میری دیواروں سے ٹکرا کے بکھر جاتے ہیں	merī dīvāroñ se Takrā ke bikhar jaate haiñ
نرم الفاظ بھلی باتیں مہذب لہجے	narm alfāz bhalī bāteñ mohazzab lahje
پہلی بارش ہی میں یہ رنگ اتر جاتے ہیں	pahlī bārish hī meñ ye rañg utar jaate haiñ
اس دریچے میں بھی اب کوئی نہیں اور ہم بھی	us darīche meñ bhī ab koī nahīñ aur ham bhī
سر جھکائے ہوئے چپ چاپ گزر جاتے ہیں	sar jhukā.e hue chup-chāp guzar jaate haiñ
جب آئینہ کوئی دیکھو اک اجنبی دیکھو	jab ā.īna koī dekho ik ajnabī dekho
کہاں پہ لائی ہے تم کو یہ زندگی دیکھو	kahāñ pe laa.ī hai tum ko ye zindagī dekho
محبتوں میں کہاں اپنے واسطے فرصت	mohabbatoñ meñ kahāñ apne vāste fursat
جسے بھی چاہے وہ چاہے مری خوشی دیکھو	jise bhī chāhe vo chāhe mirī ḳhushī dekho
جو ہو سکے تو زیادہ ہی چاہنا مجھ کو	jo ho sake to ziyāda hī chāhnā mujh ko
کبھی جو میری محبت میں کچھ کمی دیکھو	kabhī jo merī mohabbat meñ kuchh kamī dekho
جو دور جائے تو غم ہے جو پاس آئے تو درد	jo duur jaa.e to ġham hai jo paas aa.e to dard
نہ جانے کیا ہے وہ کمبخت آدمی دیکھو	na jaane kyā hai vo kambaḳht aadmī dekho
اجالا تو نہیں کہہ سکتے اس کو ہم لیکن	ujālā to nahīñ kah sakte is ko ham lekin
ذرا سی کم تو ہوئی ہے یہ تیرگی دیکھو	zarā sī kam to huī hai ye tīrgī dekho
مثال اس کی کہاں ہے کوئی زمانے میں	misāl is kī kahāñ hai koī zamāne meñ
کہ سارے کھونے کے غم پائے ہم نے پانے میں	ki saare khone ke ġham paa.e ham ne paane meñ
وہ شکل پگھلی تو ہر شے میں ڈھل گئی جیسے	vo shakl pighlī to har shai meñ Dhal ga.ī jaise
عجیب بات ہوئی ہے اسے بھلانے میں	ajiib baat huī hai use bhulāne meñ
جو منتظر نہ ملا وہ تو ہم ہیں شرمندہ	jo muntazir na milā vo to ham haiñ sharminda
کہ ہم نے دیر لگا دی پلٹ کے آنے میں	ki ham ne der lagā dī palaT ke aane meñ
لطیف تھا وہ تخیل سے خواب سے نازک	latīf thā vo taḳhayyul se ḳhvāb se nāzuk
گنوا دیا اسے ہم نے ہی آزمانے میں	gañvā diyā use ham ne hī āzmāne meñ
سمجھ لیا تھا کبھی اک سراب کو دریا	samajh liyā thā kabhī ik sarāb ko dariyā
پر اک سکون تھا ہم کو فریب کھانے میں	par ik sukūn thā ham ko fareb khāne meñ
جھکا درخت ہوا سے تو آندھیوں نے کہا	jhukā daraḳht havā se to āñdhiyoñ ne kahā
زیادہ فرق نہیں جھکنے ٹوٹ جانے میں	ziyāda farq nahīñ jhukne TuuT jaane meñ
ہمارے شوق کی یہ انتہا تھی	hamāre shauq kī ye intihā thī
قدم رکھا کہ منزل راستا تھی	qadam rakkhā ki manzil rāstā thī
بچھڑ کے ڈار سے بن بن پھرا وہ	bichhaḌ ke Daar se ban ban phirā vo
ہرن کو اپنی کستوری سزا تھی	hiran ko apnī kastūrī sazā thī
کبھی جو خواب تھا وہ پا لیا ہے	kabhī jo ḳhvāb thā vo pā liyā hai
مگر جو کھو گئی وہ چیز کیا تھی	magar jo kho ga.ī vo chiiz kyā thī
میں بچپن میں کھلونے توڑتا تھا	maiñ bachpan meñ khilaune toḌtā thā
مرے انجام کی وہ ابتدا تھی	mire anjām kī vo ibtidā thī
محبت مر گئی مجھ کو بھی غم ہے	mohabbat mar ga.ī mujh ko bhī ġham hai
مرے اچھے دنوں کی آشنا تھی	mire achchhe dinoñ kī āshnā thī
جسے چھو لوں میں وہ ہو جائے سونا	jise chhū luuñ maiñ vo ho jaa.e sonā
تجھے دیکھا تو جانا بد دعا تھی	tujhe dekhā to jaanā bad-duā thī
مریض خواب کو تو اب شفا ہے	marīz-e-ḳhvāb ko to ab shifā hai
مگر دنیا بڑی کڑوی دوا تھی	magar duniyā baḌī kaḌvī davā thī
میں خود بھی سوچتا ہوں یہ کیا میرا حال ہے	maiñ ḳhud bhī sochtā huuñ ye kyā merā haal hai
جس کا جواب چاہئے وہ کیا سوال ہے	jis kā javāb chāhiye vo kyā savāl hai
گھر سے چلا تو دل کے سوا پاس کچھ نہ تھا	ghar se chalā to dil ke sivā paas kuchh na thā
کیا مجھ سے کھو گیا ہے مجھے کیا ملال ہے	kyā mujh se kho gayā hai mujhe kyā malāl hai
آسودگی سے دل کے سبھی داغ دھل گئے	āsūdgī se dal ke sabhī daaġh dhul ga.e
لیکن وہ کیسے جائے جو شیشے میں بال ہے	lekin vo kaise jaa.e jo shīshe meñ baal hai
بے دست و پا ہوں آج تو الزام کس کو دوں	be-dast-o-pā huuñ aaj to ilzām kis ko duuñ
کل میں نے ہی بنا تھا یہ میرا ہی جال ہے	kal maiñ ne hī bunā thā ye merā hī jaal hai
پھر کوئی خواب دیکھوں کوئی آرزو کروں	phir koī ḳhvāb dekhūñ koī aarzū karūñ
اب اے دل تباہ ترا کیا خیال ہے	ab ai dil-e-tabāh tirā kyā ḳhayāl hai
مجھ کو یقیں ہے سچ کہتی تھیں جو بھی امی کہتی تھیں	mujh ko yaqīñ hai sach kahtī thiiñ jo bhī ammī kahtī thiiñ
جب میرے بچپن کے دن تھے چاند میں پریاں رہتی تھیں	jab mere bachpan ke din the chāñd meñ pariyāñ rahtī thiiñ
ایک یہ دن جب اپنوں نے بھی ہم سے ناطہ توڑ لیا	ek ye din jab apnoñ ne bhī ham se naata toḌ liyā
ایک وہ دن جب پیڑ کی شاخیں بوجھ ہمارا سہتی تھیں	ek vo din jab peḌ kī shāḳheñ bojh hamārā sahtī thiiñ
ایک یہ دن جب ساری سڑکیں روٹھی روٹھی لگتی ہیں	ek ye din jab saarī saḌkeñ rūThī rūThī lagtī haiñ
ایک وہ دن جب آؤ کھیلیں ساری گلیاں کہتی تھیں	ek vo din jab aao kheleñ saarī galiyāñ kahtī thiiñ
ایک یہ دن جب جاگی راتیں دیواروں کو تکتی ہیں	ek ye din jab jaagī rāteñ dīvāroñ ko taktī haiñ
ایک وہ دن جب شاموں کی بھی پلکیں بوجھل رہتی تھیں	ek vo din jab shāmoñ kī bhī palkeñ bojhal rahtī thiiñ
ایک یہ دن جب ذہن میں ساری عیاری کی باتیں ہیں	ek ye din jab zehn meñ saarī ayyārī kī bāteñ haiñ
ایک وہ دن جب دل میں بھولی بھالی باتیں رہتی تھیں	ek vo din jab dil meñ bholī-bhālī bāteñ rahtī thiiñ
ایک یہ دن جب لاکھوں غم اور کال پڑا ہے آنسو کا	ek ye din jab lākhoñ ġham aur kaal paḌā hai aañsū kā
ایک وہ دن جب ایک ذرا سی بات پہ ندیاں بہتی تھیں	ek vo din jab ek zarā sī baat pe nadiyāñ bahtī thiiñ
ایک یہ گھر جس گھر میں میرا ساز و ساماں رہتا ہے	ek ye ghar jis ghar meñ merā sāz-o-sāmāñ rahtā hai
ایک وہ گھر جس گھر میں میری بوڑھی نانی رہتی تھیں	ek vo ghar jis ghar meñ merī būḌhī naanī rahtī thiiñ
کس لئے کیجے بزم آرائی	kis liye kiije bazm-ārā.ī
پر سکوں ہو گئی ہے تنہائی	pur-sukūñ ho ga.ī hai tanhā.ī
پھر خموشی نے ساز چھیڑا ہے	phir ḳhamoshī ne saaz chheḌā hai
پھر خیالات نے لی انگڑائی	phir ḳhayālāt ne lī añgḌā.ī
یوں سکوں آشنا ہوئے لمحے	yuuñ sukūñ-āshnā hue lamhe
بوند میں جیسے آئے گہرائی	buuñd meñ jaise aa.e gahrā.ī
اک سے اک واقعہ ہوا لیکن	ik se ik vāqi.a huā lekin
نہ گئی تیرے غم کی یکتائی	na ga.ī tere ġham kī yaktā.ī
کوئی شکوہ نہ غم نہ کوئی یاد	koī shikva na ġham na koī yaad
بیٹھے بیٹھے بس آنکھ بھر آئی	baiThe baiThe bas aañkh bhar aa.ī
ڈھلکی شانوں سے ہر یقیں کی قبا	Dhalkī shānoñ se har yaqīñ kī qabā
زندگی لے رہی ہے انگڑائی	zindagī le rahī hai añgḌā.ī
یہ مجھ سے پوچھتے ہیں چارہ گر کیوں	ye mujh se pūchhte haiñ chāragar kyuuñ
کہ تو زندہ تو ہے اب تک مگر کیوں	ki tū zinda to hai ab tak magar kyuuñ
جو رستہ چھوڑ کے میں جا رہا ہوں	jo rasta chhoḌ ke maiñ jā rahā huuñ
اسی رستے پہ جاتی ہے نظر کیوں	usī raste pe jaatī hai nazar kyuuñ
تھکن سے چور پاس آیا تھا اس کے	thakan se chuur paas aayā thā us ke
گرا سوتے میں مجھ پر یہ شجر کیوں	girā sote meñ mujh par ye shajar kyuuñ
سنائیں گے کبھی فرصت میں تم کو	sunā.eñge kabhī fursat meñ tum ko
کہ ہم برسوں رہے ہیں در بہ در کیوں	ki ham barsoñ rahe haiñ dar-ba-dar kyuuñ
یہاں بھی سب ہیں بیگانہ ہی مجھ سے	yahāñ bhī sab haiñ begāna hī mujh se
کہوں میں کیا کہ یاد آیا ہے گھر کیوں	kahūñ maiñ kyā ki yaad aayā hai ghar kyuuñ
میں خوش رہتا اگر سمجھا نہ ہوتا	maiñ ḳhush rahtā agar samjhā na hotā
یہ دنیا ہے تو میں ہوں دیدہ ور کیوں	ye duniyā hai to maiñ huuñ dīda-var kyuuñ
یہ تسلی ہے کہ ہیں ناشاد سب	ye tasallī hai ki haiñ nāshād sab
میں اکیلا ہی نہیں برباد سب	maiñ akelā hī nahīñ barbād sab
سب کی خاطر ہیں یہاں سب اجنبی	sab kī ḳhātir haiñ yahāñ sab ajnabī
اور کہنے کو ہیں گھر آباد سب	aur kahne ko haiñ ghar ābād sab
بھول کے سب رنجشیں سب ایک ہیں	bhuul ke sab ranjisheñ sab ek haiñ
میں بتاؤں سب کو ہوگا یاد سب	maiñ batā.ūñ sab ko hogā yaad sab
سب کو دعوائے وفا سب کو یقیں	sab ko da.avā-e-vafā sab ko yaqīñ
اس اداکاری میں ہیں استاد سب	is adākārī meñ haiñ ustād sab
شہر کے حاکم کا یہ فرمان ہے	shahr ke hākim kā ye farmān hai
قید میں کہلائیں گے آزاد سب	qaid meñ kahlā.eñge āzād sab
چار لفظوں میں کہو جو بھی کہو	chaar lafzoñ meñ kaho jo bhī kaho
اس کو کب فرصت سنے فریاد سب	us ko kab fursat sune fariyād sab
تلخیاں کیسے نہ ہوں اشعار میں	talḳhiyāñ kaise na huuñ ash.ār meñ
ہم پہ جو گزری ہمیں ہے یاد سب	ham pe jo guzrī hameñ hai yaad sab
شکر ہے خیریت سے ہوں صاحب	shukr hai ḳhairiyat se huuñ sāhab
آپ سے اور کیا کہوں صاحب	aap se aur kyā kahūñ sāhab
اب سمجھنے لگا ہوں سود و زیاں	ab samajhne lagā huuñ sūd-o-ziyāñ
اب کہاں مجھ میں وہ جنوں صاحب	ab kahāñ mujh meñ vo junūñ sāhab
ذلت زیست یا شکست ضمیر	zillat-e-zīst yā shikast-e-zamīr
یہ سہوں میں کہ وہ سہوں صاحب	ye sahūñ maiñ ki vo sahūñ sāhab
ہم تمہیں یاد کرتے رو لیتے	ham tumheñ yaad karte ro lete
دو گھڑی ملتا جو سکوں صاحب	do-ghaḌī miltā jo sukūñ sāhab
شام بھی ڈھل رہی ہے گھر بھی ہے دور	shaam bhī Dhal rahī hai ghar bhī hai duur
کتنی دیر اور میں رکوں صاحب	kitnī der aur maiñ rukūñ sāhab
اب جھکوں گا تو ٹوٹ جاؤں گا	ab jhukūñgā to TuuT jā.ūñgā
کیسے اب اور میں جھکوں صاحب	kaise ab aur maiñ jhukūñ sāhab
کچھ روایات کی گواہی پر	kuchh rivāyāt kī gavāhī par
کتنا جرمانہ میں بھروں صاحب	kitnā jurmāna maiñ bharūñ sāhab
بظاہر کیا ہے جو حاصل نہیں ہے	ba-zāhir kyā hai jo hāsil nahīñ hai
مگر یہ تو مری منزل نہیں ہے	magar ye to mirī manzil nahīñ hai
یہ تودہ ریت کا ہے بیچ دریا	ye tuuda ret kā hai beach dariyā
یہ بہہ جائے گا یہ ساحل نہیں ہے	ye bah jā.egā ye sāhil nahīñ hai
بہت آسان ہے پہچان اس کی	bahut āsān hai pahchān us kī
اگر دکھتا نہیں تو دل نہیں ہے	agar dukhtā nahīñ to dil nahīñ hai
مسافر وہ عجب ہے کارواں میں	musāfir vo ajab hai kārvāñ meñ
کہ جو ہم راہ ہے شامل نہیں ہے	ki jo hamrāh hai shāmil nahīñ hai
بس اک مقتول ہی مقتول کب ہے	bas ik maqtūl hī maqtūl kab hai
بس اک قاتل ہی تو قاتل نہیں ہے	bas ik qātil hī to qātil nahīñ hai
کبھی تو رات کو تم رات کہہ دو	kabhī to raat ko tum raat kah do
یہ کام اتنا بھی اب مشکل نہیں ہے	ye kaam itnā bhī ab mushkil nahīñ hai
میرے دل میں اتر گیا سورج	mere dil meñ utar gayā sūraj
تیرگی میں نکھر گیا سورج	tīrgī meñ nikhar gayā sūraj
درس دے کر ہمیں اجالے کا	dars de kar hameñ ujāle kā
خود اندھیرے کے گھر گیا سورج	ḳhud añdhere ke ghar gayā sūraj
ہم سے وعدہ تھا اک سویرے کا	ham se va.ada thā ik savere kā
ہائے کیسا مکر گیا سورج	haa.e kaisā makr gayā sūraj
چاندنی عکس چاند آئینہ	chāñdnī aks chāñd ā.īna
آئینے میں سنور گیا سورج	ā.īne meñ sañvar gayā sūraj
ڈوبتے وقت زرد تھا اتنا	Dūbte vaqt zard thā utnā
لوگ سمجھے کہ مر گیا سورج	log samjhe ki mar gayā sūraj
آج میں نے اپنا پھر سودا کیا	aaj maiñ ne apnā phir saudā kiyā
اور پھر میں دور سے دیکھا کیا	aur phir maiñ duur se dekhā kiyā
زندگی بھر میرے کام آئے اصول	zindagī-bhar mere kaam aa.e usuul
ایک اک کر کے انہیں بیچا کیا	ek ik kar ke unheñ bechā kiyā
بندھ گئی تھی دل میں کچھ امید سی	bañdh ga.ī thī dil meñ kuchh ummīd sī
خیر تم نے جو کیا اچھا کیا	ḳhair tum ne jo kiyā achchhā kiyā
کچھ کمی اپنی وفاؤں میں بھی تھی	kuchh kamī apnī vafāoñ meñ bhī thī
تم سے کیا کہتے کہ تم نے کیا کیا	tum se kyā kahte ki tum ne kyā kiyā
کیا بتاؤں کون تھا جس نے مجھے	kyā batā.ūñ kaun thā jis ne mujhe
اس بھری دنیا میں ہے تنہا کیا	is bharī duniyā meñ hai tanhā kiyā
دل کا ہر درد کھو گیا جیسے	dil kā har dard kho gayā jaise
میں تو پتھر کا ہو گیا جیسے	maiñ to patthar kā ho gayā jaise
داغ باقی نہیں کہ نقش کہوں	daaġh baaqī nahīñ ki naqsh kahūñ
کوئی دیوار دھو گیا جیسے	koī dīvār dho gayā jaise
جاگتا ذہن غم کی دھوپ میں تھا	jāgtā zehn ġham kī dhuup meñ thā
چھاؤں پاتے ہی سو گیا جیسے	chhāñv paate hī so gayā jaise
دیکھنے والا تھا کل اس کا تپاک	dekhne vaalā thā kal us kā tapāk
پھر سے وہ غیر ہو گیا جیسے	phir se vo ġhair ho gayā jaise
کچھ بچھڑنے کے بھی طریقے ہیں	kuchh bichhaḌne ke bhī tarīqe haiñ
خیر جانے دو جو گیا جیسے	ḳhair jaane do jo gayā jaise
درد اپناتا ہے پرائے کون	dard apnātā hai parā.e kaun
کون سنتا ہے اور سنائے کون	kaun suntā hai aur sunā.e kaun
کون دہرائے پھر وہی باتیں	kaun dohrā.e phir vahī bāteñ
غم ابھی سویا ہے جگائے کون	ġham abhī soyā hai jagā.e kaun
اب سکوں ہے تو بھولنے میں ہے	ab sukūñ hai to bhūlne meñ hai
لیکن اس شخص کو بھلائے کون	lekin us shaḳhs ko bhulā.e kaun
وہ جو اپنے ہیں کیا وہ اپنے ہیں	vo jo apne haiñ kyā vo apne haiñ
کون دکھ جھیلے آزمائے کون	kaun dukh jhele āzmā.e kaun
آج پھر دل ہے کچھ اداس اداس	aaj phir dil hai kuchh udaas udaas
دیکھیے آج یاد آئے کون	dekhiye aaj yaad aa.e kaun
پیاس کی کیسے لائے تاب کوئی	pyaas kī kaise laa.e taab koī
نہیں دریا تو ہو سراب کوئی	nahīñ dariyā to ho sarāb koī
زخم دل میں جہاں مہکتا ہے	zaḳhm-e-dil meñ jahāñ mahaktā hai
اسی کیاری میں تھا گلاب کوئی	isī kyārī meñ thā gulāb koī
رات بجتی تھی دور شہنائی	raat bajtī thī duur shahnā.ī
رویا پی کر بہت شراب کوئی	royā pī kar bahut sharāb koī
دل کو گھیرے ہیں روزگار کے غم	dil ko ghere haiñ rozgār ke ġham
ردی میں کھو گئی کتاب کوئی	raddī meñ kho ga.ī kitāb koī
کون سا زخم کس نے بخشا ہے	kaun sā zaḳhm kis ne baḳhshā hai
اس کا رکھے کہاں حساب کوئی	is kā rakkhe kahāñ hisāb koī
پھر میں سننے لگا ہوں اس دل کی	phir maiñ sunñe lagā huuñ is dil kī
آنے والا ہے پھر عذاب کوئی	aane vaalā hai phir azaab koī
شب کی دہلیز پر شفق ہے لہو	shab kī dahlīz par shafaq hai lahū
پھر ہوا قتل آفتاب کوئی	phir huā qatl āftāb koī
کل جہاں دیوار تھی ہے آج اک در دیکھیے	kal jahāñ dīvār thī hai aaj ik dar dekhiye
کیا سمائی تھی بھلا دیوانے کے سر دیکھیے	kyā samā.ī thī bhalā dīvāne ke sar dekhiye
پر سکوں لگتی ہے کتنی جھیل کے پانی پہ بط	pur-sukūñ lagtī hai kitnī jhiil ke paanī pe bat
پیروں کی بے تابیاں پانی کے اندر دیکھیے	pairoñ kī be-tābiyāñ paanī ke andar dekhiye
چھوڑ کر جس کو گئے تھے آپ کوئی اور تھا	chhoḌ kar jis ko ga.e the aap koī aur thā
اب میں کوئی اور ہوں واپس تو آ کر دیکھیے	ab maiñ koī aur huuñ vāpas to aa kar dekhiye
ذہن انسانی ادھر آفاق کی وسعت ادھر	zehn-e-insānī idhar āfāq kī vus.at udhar
ایک منظر ہے یہاں اندر کہ باہر دیکھیے	ek manzar hai yahāñ andar ki bāhar dekhiye
عقل یہ کہتی دنیا ملتی ہے بازار میں	aql ye kahtī duniyā miltī hai bāzār meñ
دل مگر یہ کہتا ہے کچھ اور بہتر دیکھیے	dil magar ye kahtā hai kuchh aur behtar dekhiye
درد کچھ دن تو میہماں ٹھہرے	dard kuchh din to mehmāñ Thahre
ہم بضد ہیں کہ میزباں ٹھہرے	ham ba-zid haiñ ki mezbāñ Thahre
صرف تنہائی صرف ویرانی	sirf tanhā.ī sirf vīrānī
یہ نظر جب اٹھے جہاں ٹھہرے	ye nazar jab uThe jahāñ Thahre
کون سے زخم پر پڑاؤ کیا	kaun se zaḳhm par paḌāv kiyā
درد کے قافلے کہاں ٹھہرے	dard ke qāfile kahāñ Thahre
کیسے دل میں خوشی بسا لوں میں	kaise dil meñ ḳhushī basā luuñ maiñ
کیسے مٹھی میں یہ دھواں ٹھہرے	kaise muTThī meñ ye dhuāñ Thahre
تھی کہیں مصلحت کہیں جرأت	thī kahīñ maslahat kahīñ jur.at
ہم کہیں ان کے درمیاں ٹھہرے	ham kahīñ in ke darmiyāñ Thahre
کبھی کبھی میں یہ سوچتا ہوں کہ مجھ کو تیری تلاش کیوں ہے	kabhī kabhī maiñ ye sochtā huuñ ki mujh ko terī talāsh kyuuñ hai
کہ جب ہیں سارے ہی تار ٹوٹے تو ساز میں ارتعاش کیوں ہے	ki jab haiñ saare hī taar TuuTe to saaz meñ irti.āsh kyuuñ hai
کوئی اگر پوچھتا یہ ہم سے بتاتے ہم گر تو کیا بتاتے	koī agar pūchhtā ye ham se batāte ham gar to kyā batāte
بھلا ہو سب کا کہ یہ نہ پوچھا کہ دل پہ ایسی خراش کیوں ہے	bhalā ho sab kā ki ye na pūchhā ki dil pe aisī ḳharāsh kyuuñ hai
اٹھا کے ہاتھوں سے تم نے چھوڑا چلو نہ دانستہ تم نے توڑا	uThā ke hāthoñ se tum ne chhoḌā chalo na dānista tum ne toḌā
اب الٹا ہم سے تو یہ نہ پوچھو کہ شیشہ یہ پاش پاش کیوں ہے	ab ulTā ham se to ye na pūchho ki shīsha ye paash paash kyuuñ hai
عجب دو راہے پہ زندگی ہے کبھی ہوس دل کو کھینچتی ہے	ajab do-rāhe pe zindagī hai kabhī havas dil ko khīñchtī hai
کبھی یہ شرمندگی ہے دل میں کہ اتنی فکر معاش کیوں ہے	kabhī ye sharmindagī hai dil meñ ki itnī fikr-e-ma.āsh kyuuñ hai
نہ فکر کوئی نہ جستجو ہے نہ خواب کوئی نہ آرزو ہے	na fikr koī na justujū hai na ḳhvāb koī na aarzū hai
یہ شخص تو کب کا مر چکا ہے تو بے کفن پھر یہ لاش کیوں ہے	ye shaḳhs to kab kā mar chukā hai to be-kafan phir ye laash kyuuñ hai
نگل گئے سب کی سب سمندر زمیں بچی اب کہیں نہیں ہے	nigal ga.e sab kī sab samundar zamīñ bachī ab kahīñ nahīñ hai
بچاتے ہم اپنی جان جس میں وہ کشتی بھی اب کہیں نہیں ہے	bachāte ham apnī jaan jis meñ vo kashtī bhī ab kahīñ nahīñ hai
بہت دنوں بعد پائی فرصت تو میں نے خود کو پلٹ کے دیکھا	bahut dinoñ ba.ad paa.ī fursat to maiñ ne ḳhud ko palaT ke dekhā
مگر میں پہچانتا تھا جس کو وہ آدمی اب کہیں نہیں ہے	magar maiñ pahchāntā thā jis ko vo aadmī ab kahīñ nahīñ hai
گزر گیا وقت دل پہ لکھ کر نہ جانے کیسی عجیب باتیں	guzar gayā vaqt dil pe likh kar na jaane kaisī ajiib bāteñ
ورق پلٹتا ہوں میں جو دل کے تو سادگی اب کہیں نہیں ہے	varaq palaTtā huuñ maiñ jo dil ke to sādgī ab kahīñ nahīñ hai
وہ آگ برسی ہے دوپہر میں کہ سارے منظر جھلس گئے ہیں	vo aag barsī hai dopahar meñ ki saare manzar jhulas ga.e haiñ
یہاں سویرے جو تازگی تھی وہ تازگی اب کہیں نہیں ہے	yahāñ savere jo tāzgī thī vo tāzgī ab kahīñ nahīñ hai
تم اپنے قصبوں میں جا کے دیکھو وہاں بھی اب شہر ہی بسے ہیں	tum apne qasboñ meñ jā ke dekho vahāñ bhī ab shahr hī base haiñ
کہ ڈھونڈھتے ہو جو زندگی تم وہ زندگی اب کہیں نہیں ہے	ki DhūñDhte ho jo zindagī tum vo zindagī ab kahīñ nahīñ hai
شہر کے دکاں دارو کاروبار الفت میں سود کیا زیاں کیا ہے تم نہ جان پاؤ گے	shahr ke dukāñ-dāro kārobār-e-ulfat meñ suud kyā ziyāñ kyā hai tum na jaan pāoge
دل کے دام کتنے ہیں خواب کتنے مہنگے ہیں اور نقد جاں کیا ہے تم نہ جان پاؤ گے	dil ke daam kitne haiñ ḳhvāb kitne mahñge haiñ aur naqd-e-jāñ kyā hai tum na jaan pāoge
کوئی کیسے ملتا ہے پھول کیسے کھلتا ہے آنکھ کیسے جھکتی ہے سانس کیسے رکتی ہے	koī kaise miltā hai phuul kaise khiltā hai aañkh kaise jhuktī hai saañs kaise ruktī hai
کیسے رہ نکلتی ہے کیسے بات چلتی ہے شوق کی زباں کیا ہے تم نہ جان پاؤ گے	kaise rah nikaltī hai kaise baat chaltī hai shauq kī zabāñ kyā hai tum na jaan pāoge
وصل کا سکوں کیا ہے ہجر کا جنوں کیا ہے حسن کا فسوں کیا ہے عشق کا دروں کیا ہے	vasl kā sukūñ kyā hai hijr kā junūñ kyā hai husn kā fusūñ kyā hai ishq kā darūñ kyā hai
تم مریض دانائی مصلحت کے شیدائی راہ گمرہاں کیا ہے تم نہ جان پاؤ گے	tum marīz-e-dānā.ī maslahat ke shaidā.ī rāh-e-gum-rahāñ kyā hai tum na jaan pāoge
زخم کیسے پھلتے ہیں داغ کیسے جلتے ہیں درد کیسے ہوتا ہے کوئی کیسے روتا ہے	zaḳhm kaise phalte haiñ daaġh kaise jalte haiñ dard kaise hotā hai koī kaise rotā hai
اشک کیا ہے نالے کیا دشت کیا ہے چھالے کیا آہ کیا فغاں کیا ہے تم نہ جان پاؤ گے	ashk kyā hai naale kyā dasht kyā hai chhāle kyā aah kyā fuġhāñ kyā hai tum na jaan pāoge
نامراد دل کیسے صبح و شام کرتے ہیں کیسے زندہ رہتے ہیں اور کیسے مرتے ہیں	nā-murād dil kaise sub.h-o-shām karte haiñ kaise zinda rahte haiñ aur kaise marte haiñ
تم کو کب نظر آئی غم زدوں کی تنہائی زیست بے اماں کیا ہے تم نہ جان پاؤ گے	tum ko kab nazar aa.ī ġham-zadoñ kī tanhā.ī ziist be-amāñ kyā hai tum na jaan pāoge
جانتا ہوں میں تم کو ذوق شاعری بھی ہے شخصیت سجانے میں اک یہ ماہری بھی ہے	jāntā huuñ maiñ tum ko zauq-e-shā.erī bhī hai shaḳhsiyat sajāne meñ ik ye māhrī bhī hai
پھر بھی حرف چنتے ہو صرف لفظ سنتے ہو ان کے درمیاں کیا ہے تم نہ جان پاؤ گے	phir bhī harf chunte ho sirf lafz sunte ho un ke darmiyāñ kyā hai tum na jaan pāoge
دست بردار اگر آپ غضب سے ہو جائیں	dast-bardār agar aap ġhazab se ho jaa.eñ
ہر ستم بھول کے ہم آپ کے اب سے ہو جائیں	har sitam bhuul ke ham aap ke ab se ho jaa.eñ
چودھویں شب ہے تو کھڑکی کے گرا دو پردے	chaudhvīñ shab hai to khiḌkī ke girā do parde
کون جانے کہ وہ ناراض ہی شب سے ہو جائیں	kaun jaane ki vo nārāz hī shab se ho jaa.eñ
ایک خوشبو کی طرح پھیلتے ہیں محفل میں	ek ḳhushbū kī tarah phailte haiñ mahfil meñ
ایسے الفاظ ادا جو ترے لب سے ہو جائیں	aise alfāz adā jo tire lab se ho jaa.eñ
نہ کوئی عشق ہے باقی نہ کوئی پرچم ہے	na koī ishq hai baaqī na koī parcham hai
لوگ دیوانے بھلا کس کے سبب سے ہو جائیں	log dīvāne bhalā kis ke sabab se ho jaa.eñ
باندھ لو ہاتھ کہ پھیلیں نہ کسی کے آگے	bāñdh lo haath ki phaileñ na kisī ke aage
سی لو یہ لب کہ کہیں وہ نہ طلب سے ہو جائیں	sī lo ye lab ki kahīñ vo na talab se ho jaa.eñ
بات تو چھیڑ مرے دل کوئی قصہ تو سنا	baat to chheḌ mire dil koī qissa to sunā
کیا عجب ان کے بھی جذبات عجب سے ہو جائیں	kyā ajab un ke bhī jazbāt ajab se ho jaa.eñ
سچ یہ ہے بیکار ہمیں غم ہوتا ہے	sach ye hai be-kār hameñ ġham hotā hai
جو چاہا تھا دنیا میں کم ہوتا ہے	jo chāhā thā duniyā meñ kam hotā hai
ڈھلتا سورج پھیلا جنگل رستہ گم	Dhaltā sūraj phailā jañgal rasta gum
ہم سے پوچھو کیسا عالم ہوتا ہے	ham se pūchho kaisā aalam hotā hai
غیروں کو کب فرصت ہے دکھ دینے کی	ġhairoñ ko kab fursat hai dukh dene kī
جب ہوتا ہے کوئی ہمدم ہوتا ہے	jab hotā hai koī hamdam hotā hai
زخم تو ہم نے ان آنکھوں سے دیکھے ہیں	zaḳhm to ham ne in āñkhoñ se dekhe haiñ
لوگوں سے سنتے ہیں مرہم ہوتا ہے	logoñ se sunte haiñ marham hotā hai
ذہن کی شاخوں پر اشعار آ جاتے ہیں	zehn kī shāḳhoñ par ash.ār aa jaate haiñ
جب تیری یادوں کا موسم ہوتا ہے	jab terī yādoñ kā mausam hotā hai
میں کب سے کتنا ہوں تنہا تجھے پتا بھی نہیں	maiñ kab se kitnā huuñ tanhā tujhe patā bhī nahīñ
ترا تو کوئی خدا ہے مرا خدا بھی نہیں	tirā to koī ḳhudā hai mirā ḳhudā bhī nahīñ
کبھی یہ لگتا ہے اب ختم ہو گیا سب کچھ	kabhī ye lagtā hai ab ḳhatm ho gayā sab kuchh
کبھی یہ لگتا ہے اب تک تو کچھ ہوا بھی نہیں	kabhī ye lagtā hai ab tak to kuchh huā bhī nahīñ
کبھی تو بات کی اس نے کبھی رہا خاموش	kabhī to baat kī us ne kabhī rahā ḳhāmosh
کبھی تو ہنس کے ملا اور کبھی ملا بھی نہیں	kabhī to hañs ke milā aur kabhī milā bhī nahīñ
کبھی جو تلخ کلامی تھی وہ بھی ختم ہوئی	kabhī jo talḳh-kalāmī thī vo bhī ḳhatm huī
کبھی گلہ تھا ہمیں ان سے اب گلہ بھی نہیں	kabhī gila thā hameñ un se ab gila bhī nahīñ
وہ چیخ ابھری بڑی دیر گونجی ڈوب گئی	vo chīḳh ubhrī baḌī der gūñjī Duub ga.ī
ہر ایک سنتا تھا لیکن کوئی ہلا بھی نہیں	har ek suntā thā lekin koī hilā bhī nahīñ
ہم تو بچپن میں بھی اکیلے تھے	ham to bachpan meñ bhī akele the
صرف دل کی گلی میں کھیلے تھے	sirf dil kī galī meñ khele the
اک طرف مورچے تھے پلکوں کے	ik taraf morche the palkoñ ke
اک طرف آنسوؤں کے ریلے تھے	ik taraf āñsuoñ ke rele the
تھیں سجی حسرتیں دکانوں پر	thiiñ sajī hasrateñ dukānoñ par
زندگی کے عجیب میلے تھے	zindagī ke ajiib mele the
خود کشی کیا دکھوں کا حل بنتی	ḳhud-kushī kyā dukhoñ kā hal bantī
موت کے اپنے سو جھمیلے تھے	maut ke apne sau jhamele the
ذہن و دل آج بھوکے مرتے ہیں	zehn o dil aaj bhūke marte haiñ
ان دنوں ہم نے فاقے جھیلے تھے	un dinoñ ham ne faaqe jhele the
یقین کا اگر کوئی بھی سلسلہ نہیں رہا	yaqīn kā agar koī bhī silsila nahīñ rahā
تو شکر کیجیے کہ اب کوئی گلا نہیں رہا	to shukr kījiye ki ab koī gilā nahīñ rahā
نہ ہجر ہے نہ وصل ہے اب اس کو کوئی کیا کہے	na hijr hai na vasl hai ab is ko koī kyā kahe
کہ پھول شاخ پر تو ہے مگر کھلا نہیں رہا	ki phuul shāḳh par to hai magar khilā nahīñ rahā
خزانہ تم نہ پائے تو غریب جیسے ہو گئے	ḳhazāna tum na paa.e to ġharīb jaise ho ga.e
پلک پہ اب کوئی بھی موتی جھلملا نہیں رہا	palak pe ab koī bhī motī jhilmilā nahīñ rahā
بدل گئی ہے زندگی بدل گئے ہیں لوگ بھی	badal ga.ī hai zindagī badal ga.e haiñ log bhī
خلوص کا جو تھا کبھی وہ اب صلا نہیں رہا	ḳhulūs kā jo thā kabhī vo ab silā nahīñ rahā
جو دشمنی بخیل سے ہوئی تو اتنی خیر ہے	jo dushmanī baḳhīl se huī to itnī ḳhair hai
کہ زہر اس کے پاس ہے مگر پلا نہیں رہا	ki zahr us ke paas hai magar pilā nahīñ rahā
لہو میں جذب ہو سکا نہ علم تو یہ حال ہے	lahū meñ jazb ho sakā na ilm to ye haal hai
کوئی سوال ذہن کو جو دے جلا نہیں رہا	koī savāl zehn ko jo de jalā nahīñ rahā
ابھی ضمیر میں تھوڑی سی جان باقی ہے	abhī zamīr meñ thoḌī sī jaan baaqī hai
ابھی ہمارا کوئی امتحان باقی ہے	abhī hamārā koī imtihān baaqī hai
ہمارے گھر کو تو اجڑے ہوئے زمانہ ہوا	hamāre ghar ko to ujḌe hue zamāna huā
مگر سنا ہے ابھی وہ مکان باقی ہے	magar sunā hai abhī vo makān baaqī hai
ہماری ان سے جو تھی گفتگو وہ ختم ہوئی	hamārī un se jo thī guftugū vo ḳhatm huī
مگر سکوت سا کچھ درمیان باقی ہے	magar sukūt sā kuchh darmiyān baaqī hai
ہمارے ذہن کی بستی میں آگ ایسی لگی	hamāre zehn kī bastī meñ aag aisī lagī
کہ جو تھا خاک ہوا اک دکان باقی ہے	ki jo thā ḳhaak huā ik dukān baaqī hai
وہ زخم بھر گیا عرصہ ہوا مگر اب تک	vo zaḳhm bhar gayā arsa huā magar ab tak
ذرا سا درد ذرا سا نشان باقی ہے	zarā sā dard zarā sā nishān baaqī hai
ذرا سی بات جو پھیلی تو داستان بنی	zarā sī baat jo phailī to dāstān banī
وہ بات ختم ہوئی داستان باقی ہے	vo baat ḳhatm huī dāstān baaqī hai
اب آیا تیر چلانے کا فن تو کیا آیا	ab aayā tiir chalāne kā fan to kyā aayā
ہمارے ہاتھ میں خالی کمان باقی ہے	hamāre haath meñ ḳhālī kamān baaqī hai
میں پا سکا نہ کبھی اس خلش سے چھٹکارا	maiñ pā sakā na kabhī is ḳhalish se chhuTkārā
وہ مجھ سے جیت بھی سکتا تھا جانے کیوں ہارا	vo mujh se jiit bhī saktā thā jaane kyuuñ haarā
برس کے کھل گئے آنسو نتھر گئی ہے فضا	baras ke khul ga.e aañsū nithar ga.ī hai fazā
چمک رہا ہے سر شام درد کا تارا	chamak rahā hai sar-e-shām dard kā taarā
کسی کی آنکھ سے ٹپکا تھا اک امانت ہے	kisī kī aañkh se Tapkā thā ik amānat hai
مری ہتھیلی پہ رکھا ہوا یہ انگارا	mirī hathelī pe rakkhā huā ye añgārā
جو پر سمیٹے تو اک شاخ بھی نہیں پائی	jo par sameTe to ik shāḳh bhī nahīñ paa.ī
کھلے تھے پر تو مرا آسمان تھا سارا	khule the par to mirā āsmān thā saarā
وہ سانپ چھوڑ دے ڈسنا یہ میں بھی کہتا ہوں	vo saañp chhoḌ de Dasnā ye maiñ bhī kahtā huuñ
مگر نہ چھوڑیں گے لوگ اس کو گر نہ پھنکارا	magar na chhoḌeñge log us ko gar na phunkārā
یاد اسے بھی ایک ادھورا افسانہ تو ہوگا	yaad use bhī ek adhūrā afsāna to hogā
کل رستے میں اس نے ہم کو پہچانا تو ہوگا	kal raste meñ us ne ham ko pahchānā to hogā
ڈر ہم کو بھی لگتا ہے رستے کے سناٹے سے	Dar ham ko bhī lagtā hai raste ke sannāTe se
لیکن ایک سفر پر اے دل اب جانا تو ہوگا	lekin ek safar par ai dil ab jaanā to hogā
کچھ باتوں کے مطلب ہیں اور کچھ مطلب کی باتیں	kuchh bātoñ ke matlab haiñ aur kuchh matlab kī bāteñ
جو یہ فرق سمجھ لے گا وہ دیوانہ تو ہوگا	jo ye farq samajh legā vo dīvāna to hogā
دل کی باتیں نہیں ہے تو دلچسپ ہی کچھ باتیں ہوں	dil kī bāteñ nahīñ hai to dilchasp hī kuchh bāteñ hoñ
زندہ رہنا ہے تو دل کو بہلانا تو ہوگا	zinda rahnā hai to dil ko bahlānā to hogā
جیت کے بھی وہ شرمندہ ہے ہار کے بھی ہم نازاں	jiit ke bhī vo sharminda hai haar ke bhī ham nāzāñ
کم سے کم وہ دل ہی دل میں یہ مانا تو ہوگا	kam se kam vo dil hī dil meñ ye maanā to hogā
یہی حالات ابتدا سے رہے	yahī hālāt ibtidā se rahe
لوگ ہم سے خفا خفا سے رہے	log ham se ḳhafā ḳhafā se rahe
ان چراغوں میں تیل ہی کم تھا	in charāġhoñ meñ tel hī kam thā
کیوں گلہ ہم کو پھر ہوا سے رہے	kyuuñ gila ham ko phir havā se rahe
بحث شطرنج شعر موسیقی	bahs shatranj sher mausīqī
تم نہیں تھے تو یہ دلاسے رہے	tum nahīñ the to ye dilāse rahe
زندگی کی شراب مانگتے ہو	zindagī kī sharāb māñgte ho
ہم کو دیکھو کہ پی کے پیاسے رہے	ham ko dekho ki pī ke pyāse rahe
اس کے بندوں کو دیکھ کر کہئے	us ke bandoñ ko dekh kar kahiye
ہم کو امید کیا خدا سے رہے	ham ko ummīd kyā ḳhudā se rahe
دکھ کے جنگل میں پھرتے ہیں کب سے مارے مارے لوگ	dukh ke jañgal meñ phirte haiñ kab se maare maare log
جو ہوتا ہے سہہ لیتے ہیں کیسے ہیں بے چارے لوگ	jo hotā hai sah lete haiñ kaise haiñ bechāre log
جیون جیون ہم نے جگ میں کھیل یہی ہوتے دیکھا	jīvan jīvan ham ne jag meñ khel yahī hote dekhā
دھیرے دھیرے جیتی دنیا دھیرے دھیرے ہارے لوگ	dhīre dhīre jiitī duniyā dhīre dhīre haare log
وقت سنگھاسن پر بیٹھا ہے اپنے راگ سناتا ہے	vaqt singhāsan par baiThā hai apne raag sunātā hai
سنگت دینے کو پاتے ہیں سانسوں کے اکتارے لوگ	sañgat dene ko paate haiñ sāñsoñ ke uktāre log
نیکی اک دن کام آتی ہے ہم کو کیا سمجھاتے ہو	nekī ik din kaam aatī hai ham ko kyā samjhāte ho
ہم نے بے بس مرتے دیکھے کیسے پیارے پیارے لوگ	ham ne be-bas marte dekhe kaise pyāre pyāre log
اس نگری میں کیوں ملتی ہے روٹی سپنوں کے بدلے	is nagrī meñ kyuuñ miltī hai roTī sapnoñ ke badle
جن کی نگری ہے وہ جانیں ہم ٹھہرے بنجارے لوگ	jin kī nagrī hai vo jāneñ ham Thahre banjāre log
پھرتے ہیں کب سے در بدر اب اس نگر اب اس نگر اک دوسرے کے ہم سفر میں اور مری آوارگی	phirte haiñ kab se dar-ba-dar ab is nagar ab us nagar ik dūsre ke ham-safar maiñ aur mirī āvārgī
نا آشنا ہر رہگزر نا مہرباں ہر اک نظر جائیں تو اب جائیں کدھر میں اور مری آوارگی	nā-āshnā har rah-guzar nā-mehrbāñ har ik nazar jaa.eñ to ab jaa.eñ kidhar maiñ aur mirī āvārgī
ہم بھی کبھی آباد تھے ایسے کہاں برباد تھے بے فکر تھے آزاد تھے مسرور تھے دل شاد تھے	ham bhī kabhī ābād the aise kahāñ barbād the be-fikr the āzād the masrūr the dil-shād the
وہ چال ایسی چل گیا ہم بجھ گئے دل جل گیا نکلے جلا کے اپنا گھر میں اور مری آوارگی	vo chaal aisī chal gayā ham bujh ga.e dil jal gayā nikle jalā ke apnā ghar maiñ aur mirī āvārgī
جینا بہت آسان تھا اک شخص کا احسان تھا ہم کو بھی اک ارمان تھا جو خواب کا سامان تھا	jiinā bahut āsān thā ik shaḳhs kā ehsān thā ham ko bhī ik armān thā jo ḳhvāb kā sāmān thā
اب خواب ہے نے آرزو ارمان ہے نے جستجو یوں بھی چلو خوش ہیں مگر میں اور مری آوارگی	ab ḳhvāb hai nai aarzū armān hai nai justujū yuuñ bhī chalo ḳhush haiñ magar maiñ aur mirī āvārgī
وہ ماہ وش وہ ماہ رو وہ ماہ کام ہو بہو تھیں جس کی باتیں کو بہ کو اس سے عجب تھی گفتگو	vo māh-vash vo māh-rū vo māh-kām-e-hū-ba-hū thiiñ jis kī bāteñ kū-ba-kū us se ajab thī guftugū
پھر یوں ہوا وہ کھو گئی تو مجھ کو ضد سی ہو گئی لائیں گے اس کو ڈھونڈ کر میں اور مری آوارگی	phir yuuñ huā vo kho ga.ī to mujh ko zid sī ho ga.ī lā.eñge us ko DhūñD kar maiñ aur mirī āvārgī
یہ دل ہی تھا جو سہ گیا وہ بات ایسی کہہ گیا کہنے کو پھر کیا رہ گیا اشکوں کا دریا بہہ گیا	ye dil hī thā jo sah gayā vo baat aisī kah gayā kahne ko phir kyā rah gayā ashkoñ kā dariyā bah gayā
جب کہہ کے وہ دل بر گیا تیرے لیے میں مر گیا روتے ہیں اس کو رات بھر میں اور مری آوارگی	jab kah ke vo dilbar gayā tere liye maiñ mar gayā rote haiñ us ko raat bhar maiñ aur mirī āvārgī
اب غم اٹھائیں کس لیے آنسو بہائیں کس لیے یہ دل جلائیں کس لیے یوں جاں گنوائیں کس لیے	ab ġham uThā.eñ kis liye aañsū bahā.eñ kis liye ye dil jalā.eñ kis liye yuuñ jaañ gañvā.eñ kis liye
پیشہ نہ ہو جس کا ستم ڈھونڈیں گے اب ایسا صنم ہوں گے کہیں تو کارگر میں اور مری آوارگی	pesha na ho jis kā sitam DhūñDeñge ab aisā sanam hoñge kahīñ to kārgar maiñ aur mirī āvārgī
آثار ہیں سب کھوٹ کے امکان ہیں سب چوٹ کے گھر بند ہیں سب گوٹ کے اب ختم ہیں سب ٹوٹکے	āsār haiñ sab khoT ke imkān haiñ sab choT ke ghar band haiñ sab goT ke ab ḳhatm haiñ sab ToTke
قسمت کا سب یہ پھیر ہے اندھیر ہے اندھیر ہے ایسے ہوئے ہیں بے اثر میں اور مری آوارگی	qismat kā sab ye pher hai andher hai andher hai aise hue haiñ be-asar maiñ aur mirī āvārgī
جب ہمدم و ہمراز تھا تب اور ہی انداز تھا اب سوز ہے تب ساز تھا اب شرم ہے تب ناز تھا	jab hamdam-o-hamrāz thā tab aur hī andāz thā ab soz hai tab saaz thā ab sharm hai tab naaz thā
اب مجھ سے ہو تو ہو بھی کیا ہے ساتھ وہ تو وہ بھی کیا اک بے ہنر اک بے ثمر میں اور مری آوارگی	ab mujh se ho to ho bhī kyā hai saath vo to vo bhī kyā ik be-hunar ik be-samar maiñ aur mirī āvārgī
وہ ڈھل رہا ہے تو یہ بھی رنگت بدل رہی ہے	vo Dhal rahā hai to ye bhī rañgat badal rahī hai
زمین سورج کی انگلیوں سے پھسل رہی ہے	zamīn sūraj kī uñgliyoñ se phisal rahī hai
جو مجھ کو زندہ جلا رہے ہیں وہ بے خبر ہیں	jo mujh ko zinda jalā rahe haiñ vo be-ḳhabar haiñ
کہ میری زنجیر دھیرے دھیرے پگھل رہی ہے	ki merī zanjīr dhīre dhīre pighal rahī hai
میں قتل تو ہو گیا تمہاری گلی میں لیکن	maiñ qatl to ho gayā tumhārī galī meñ lekin
مرے لہو سے تمہاری دیوار گل رہی ہے	mire lahū se tumhārī dīvār gal rahī hai
نہ جلنے پاتے تھے جس کے چولھے بھی ہر سویرے	na jalne paate the jis ke chūlhe bhī har savere
سنا ہے کل رات سے وہ بستی بھی جل رہی ہے	sunā hai kal raat se vo bastī bhī jal rahī hai
میں جانتا ہوں کہ خامشی میں ہی مصلحت ہے	maiñ jāntā huuñ ki ḳhāmushī meñ hī maslahat hai
مگر یہی مصلحت مرے دل کو کھل رہی ہے	magar yahī maslahat mire dil ko khal rahī hai
کبھی تو انسان زندگی کی کرے گا عزت	kabhī to insān zindagī kī karegā izzat
یہ ایک امید آج بھی دل میں پل رہی ہے	ye ek ummīd aaj bhī dil meñ pal rahī hai
دل کا کیا ہے وہ تو چاہے گا مسلسل ملنا	dil kā kyā hai vo to chāhegā musalsal milnā
وہ ستم گر بھی مگر سوچے کسی پل ملنا	vo sitamgar bhī magar soche kisī pal milnā
واں نہیں وقت تو ہم بھی ہیں عدیم الفرصت	vaañ nahīñ vaqt to ham bhī haiñ adīm-ul-fursat
اس سے کیا ملیے جو ہر روز کہے کل ملنا	us se kyā miliye jo har roz kahe kal milnā
عشق کی رہ کے مسافر کا مقدر معلوم	ishq kī rah ke musāfir kā muqaddar ma.alūm
شہر کی سوچ میں ہو اور اسے جنگل ملنا	shahr kī soch meñ ho aur use jañgal milnā
اس کا ملنا ہے عجب طرح کا ملنا جیسے	us kā milnā hai ajab tarah kā milnā jaise
دشت امید میں اندیشے کا بادل ملنا	dasht-e-ummīd meñ andeshe kā bādal milnā
دامن شب کو اگر چاک بھی کر لیں تو کہاں	dāman-e-shab ko agar chaak bhī kar liiñ to kahāñ
نور میں ڈوبا ہوا صبح کا آنچل ملنا	nuur meñ Duubā huā sub.h kā āñchal milnā
تراش کر مرے بازو اڑان چھوڑ گیا	tarāsh kar mire baazū uḌaan chhoḌ gayā
ہوا کے پاس برہنہ کمان چھوڑ گیا	havā ke paas barahna kamān chhoḌ gayā
رفاقتوں کا مری اس کو دھیان کتنا تھا	rafāqatoñ kā mirī us ko dhyān kitnā thā
زمین لے لی مگر آسمان چھوڑ گیا	zamīn le lī magar āsmān chhoḌ gayā
عجیب شخص تھا بارش کا رنگ دیکھ کے بھی	ajiib shaḳhs thā bārish kā rañg dekh ke bhī
کھلے دریچے پہ اک پھول دان چھوڑ گیا	khule darīche pe ik pūl-dān chhoḌ gayā
جو بادلوں سے بھی مجھ کو چھپائے رکھتا تھا	jo bādaloñ se bhī mujh ko chhupā.e rakhtā thā
بڑھی ہے دھوپ تو بے سائبان چھوڑ گیا	baḌhī hai dhuup to be-sā.ebān chhoḌ gayā
نکل گیا کہیں ان دیکھے پانیوں کی طرف	nikal gayā kahīñ an-dekhe pāniyoñ kī taraf
زمیں کے نام کھلا بادبان چھوڑ گیا	zamīñ ke naam khulā bādbān chhoḌ gayā
عقاب کو تھی غرض فاختہ پکڑنے سے	uqaab ko thī ġharaz fāḳhta pakaḌne se
جو گر گئی تو یوں ہی نیم جان چھوڑ گیا	jo gir ga.ī to yūñhī nīm-jān chhoḌ gayā
نہ جانے کون سا آسیب دل میں بستا ہے	na jaane kaun sā aaseb dil meñ bastā hai
کہ جو بھی ٹھہرا وہ آخر مکان چھوڑ گیا	ki jo bhī Thahrā vo āḳhir makān chhoḌ gayā
عقب میں گہرا سمندر ہے سامنے جنگل	aqab meñ gahrā samundar hai sāmne jañgal
کس انتہا پہ مرا مہربان چھوڑ گیا	kis intihā pe mirā mehrbān chhoḌ gayā
چارہ سازوں کی اذیت نہیں دیکھی جاتی	chārasāzoñ kī aziyyat nahīñ dekhī jaatī
تیرے بیمار کی حالت نہیں دیکھی جاتی	tere bīmār kī hālat nahīñ dekhī jaatī
دینے والے کی مشیت پہ ہے سب کچھ موقوف	dene vaale kī mashiyyat pe hai sab kuchh mauqūf
مانگنے والے کی حاجت نہیں دیکھی جاتی	māñgne vaale kī hājat nahīñ dekhī jaatī
دن بہل جاتا ہے لیکن ترے دیوانوں کی	din bahal jaatā hai lekin tire dīvānoñ kī
شام ہوتی ہے تو وحشت نہیں دیکھی جاتی	shaam hotī hai to vahshat nahīñ dekhī jaatī
تمکنت سے تجھے رخصت تو کیا ہے لیکن	tamkanat se tujhe ruḳhsat to kiyā hai lekin
ہم سے ان آنکھوں کی حسرت نہیں دیکھی جاتی	ham se in āñkhoñ kī hasrat nahīñ dekhī jaatī
کون اترا ہے یہ آفاق کی پہنائی میں	kaun utrā hai ye āfāq kī pahnā.ī meñ
آئنہ خانے کی حیرت نہیں دیکھی جاتی	ā.ina-ḳhāne kī hairat nahīñ dekhī jaatī
وہ تو خوش بو ہے ہواؤں میں بکھر جائے گا	vo to ḳhush-bū hai havāoñ meñ bikhar jā.egā
مسئلہ پھول کا ہے پھول کدھر جائے گا	mas.ala phuul kā hai phuul kidhar jā.egā
ہم تو سمجھے تھے کہ اک زخم ہے بھر جائے گا	ham to samjhe the ki ik zaḳhm hai bhar jā.egā
کیا خبر تھی کہ رگ جاں میں اتر جائے گا	kyā ḳhabar thī ki rag-e-jāñ meñ utar jā.egā
وہ ہواؤں کی طرح خانہ بجاں پھرتا ہے	vo havāoñ kī tarah ḳhāna-ba-jāñ phirtā hai
ایک جھونکا ہے جو آئے گا گزر جائے گا	ek jhoñkā hai jo aa.egā guzar jā.egā
وہ جب آئے گا تو پھر اس کی رفاقت کے لیے	vo jab aa.egā to phir us kī rifāqat ke liye
موسم گل مرے آنگن میں ٹھہر جائے گا	mausam-e-gul mire āñgan meñ Thahar jā.egā
آخرش وہ بھی کہیں ریت پہ بیٹھی ہوگی	āḳhirash vo bhī kahīñ ret pe baiThī hogī
تیرا یہ پیار بھی دریا ہے اتر جائے گا	terā ye pyaar bhī dariyā hai utar jā.egā
مجھ کو تہذیب کے برزخ کا بنایا وارث	mujh ko tahzīb ke barzaḳh kā banāyā vāris
جرم یہ بھی مرے اجداد کے سر جائے گا	jurm ye bhī mire ajdād ke sar jā.egā
رستہ بھی کٹھن دھوپ میں شدت بھی بہت تھی	rasta bhī kaThin dhuup meñ shiddat bhī bahut thī
سائے سے مگر اس کو محبت بھی بہت تھی	saa.e se magar us ko mohabbat bhī bahut thī
خیمے نہ کوئی میرے مسافر کے جلائے	ḳheme na koī mere musāfir ke jalā.e
زخمی تھا بہت پاؤں مسافت بھی بہت تھی	zaḳhmī thā bahut paañv masāfat bhī bahut thī
سب دوست مرے منتظر پردۂ شب تھے	sab dost mire muntazir-e-parda-e-shab the
دن میں تو سفر کرنے میں دقت بھی بہت تھی	din meñ to safar karne meñ diqqat bhī bahut thī
بارش کی دعاؤں میں نمی آنکھ کی مل جائے	bārish kī duāoñ meñ namī aañkh kī mil jaa.e
جذبے کی کبھی اتنی رفاقت بھی بہت تھی	jazbe kī kabhī itnī rifāqat bhī bahut thī
کچھ تو ترے موسم ہی مجھے راس کم آئے	kuchh to tire mausam hī mujhe raas kam aa.e
اور کچھ مری مٹی میں بغاوت بھی بہت تھی	aur kuchh mirī miTTī meñ baġhāvat bhī bahut thī
پھولوں کا بکھرنا تو مقدر ہی تھا لیکن	phūloñ kā bikharnā to muqaddar hī thā lekin
کچھ اس میں ہواؤں کی سیاست بھی بہت تھی	kuchh is meñ havāoñ kī siyāsat bhī bahut thī
وہ بھی سر مقتل ہے کہ سچ جس کا تھا شاہد	vo bhī sar-e-maqtal hai ki sach jis kā thā shāhid
اور واقف احوال عدالت بھی بہت تھی	aur vāqif-e-ahvāl-e-adālat bhī bahut thī
اس ترک رفاقت پہ پریشاں تو ہوں لیکن	is tark-e-rifāqat pe pareshāñ to huuñ lekin
اب تک کے ترے ساتھ پہ حیرت بھی بہت تھی	ab tak ke tire saath pe hairat bhī bahut thī
خوش آئے تجھے شہر منافق کی امیری	ḳhush aa.e tujhe shahr-e-munāfiq kī amīrī
ہم لوگوں کو سچ کہنے کی عادت بھی بہت تھی	ham logoñ ko sach kahne kī aadat bhī bahut thī
اگرچہ تجھ سے بہت اختلاف بھی نہ ہوا	agarche tujh se bahut iḳhtilāf bhī na huā
مگر یہ دل تری جانب سے صاف بھی نہ ہوا	magar ye dil tirī jānib se saaf bhī na huā
تعلقات کے برزخ میں ہی رکھا مجھ کو	ta.alluqāt ke barzaḳh meñ hī rakhā mujh ko
وہ میرے حق میں نہ تھا اور خلاف بھی نہ ہوا	vo mere haq meñ na thā aur ḳhilāf bhī na huā
عجب تھا جرم محبت کہ جس پہ دل نے مرے	ajab thā jurm-e-mohabbat ki jis pe dil ne mire
سزا بھی پائی نہیں اور معاف بھی نہ ہوا	sazā bhī paa.ī nahīñ aur muaaf bhī na huā
ملامتوں میں کہاں سانس لے سکیں گے وہ لوگ	malāmatoñ meñ kahāñ saañs le sakeñge vo log
کہ جن سے کوئے جفا کا طواف بھی نہ ہوا	ki jin se kū-e-jafā kā tavāf bhī na huā
عجب نہیں ہے کہ دل پر جمی ملی کائی	ajab nahīñ hai ki dil par jamī milī kaa.ī
بہت دنوں سے تو یہ حوض صاف بھی نہ ہوا	bahut dinoñ se to ye hauz saaf bhī na huā
ہوائے دہر ہمیں کس لیے بجھاتی ہے	havā-e-dahr hameñ kis liye bujhātī hai
ہمیں تو تجھ سے کبھی اختلاف بھی نہ ہوا	hameñ to tujh se kabhī iḳhtilāf bhī na huā
اپنی رسوائی ترے نام کا چرچا دیکھوں	apnī rusvā.ī tire naam kā charchā dekhūñ
اک ذرا شعر کہوں اور میں کیا کیا دیکھوں	ik zarā sher kahūñ aur maiñ kyā kyā dekhūñ
نیند آ جائے تو کیا محفلیں برپا دیکھوں	niiñd aa jaa.e to kyā mahfileñ barpā dekhūñ
آنکھ کھل جائے تو تنہائی کا صحرا دیکھوں	aañkh khul jaa.e to tanhā.ī kā sahrā dekhūñ
شام بھی ہو گئی دھندلا گئیں آنکھیں بھی مری	shaam bhī ho ga.ī dhundlā ga.iiñ āñkheñ bhī mirī
بھولنے والے میں کب تک ترا رستا دیکھوں	bhūlne vaale maiñ kab tak tirā rastā dekhūñ
ایک اک کر کے مجھے چھوڑ گئیں سب سکھیاں	ek ik kar ke mujhe chhoḌ ga.iiñ sab sakhiyāñ
آج میں خود کو تری یاد میں تنہا دیکھوں	aaj maiñ ḳhud ko tirī yaad meñ tanhā dekhūñ
کاش صندل سے مری مانگ اجالے آ کر	kaash sandal se mirī maañg ujāle aa kar
اتنے غیروں میں وہی ہاتھ جو اپنا دیکھوں	itne ġhairoñ meñ vahī haath jo apnā dekhūñ
تو مرا کچھ نہیں لگتا ہے مگر جان حیات	tū mirā kuchh nahīñ lagtā hai magar jān-e-hayāt
جانے کیوں تیرے لیے دل کو دھڑکنا دیکھوں	jaane kyuuñ tere liye dil ko dhḌaknā dekhūñ
بند کر کے مری آنکھیں وہ شرارت سے ہنسے	band kar ke mirī āñkheñ vo sharārat se hañse
بوجھے جانے کا میں ہر روز تماشا دیکھوں	būjhe jaane kā maiñ har roz tamāshā dekhūñ
سب ضدیں اس کی میں پوری کروں ہر بات سنوں	sab zideñ us kī maiñ puurī karūñ har baat sunūñ
ایک بچے کی طرح سے اسے ہنستا دیکھوں	ek bachche kī tarah se use hañstā dekhūñ
مجھ پہ چھا جائے وہ برسات کی خوشبو کی طرح	mujh pe chhā jaa.e vo barsāt kī ḳhushbū kī tarah
انگ انگ اپنا اسی رت میں مہکتا دیکھوں	añg añg apnā isī rut meñ mahaktā dekhūñ
پھول کی طرح مرے جسم کا ہر لب کھل جائے	phuul kī tarah mire jism kā har lab khul jaa.e
پنکھڑی پنکھڑی ان ہونٹوں کا سایا دیکھوں	pañkhuḌī pañkhuḌī un hoñToñ kā saayā dekhūñ
میں نے جس لمحے کو پوجا ہے اسے بس اک بار	maiñ ne jis lamhe ko puujā hai use bas ik baar
خواب بن کر تری آنکھوں میں اترتا دیکھوں	ḳhvāb ban kar tirī āñkhoñ meñ utartā dekhūñ
تو مری طرح سے یکتا ہے مگر میرے حبیب	tū mirī tarah se yaktā hai magar mere habīb
جی میں آتا ہے کوئی اور بھی تجھ سا دیکھوں	jī meñ aatā hai koī aur bhī tujh sā dekhūñ
ٹوٹ جائیں کہ پگھل جائیں مرے کچے گھڑے	TuuT jaa.eñ ki pighal jaa.eñ mire kachche ghaḌe
تجھ کو میں دیکھوں کہ یہ آگ کا دریا دیکھوں	tujh ko maiñ dekhūñ ki ye aag kā dariyā dekhūñ
کمال ضبط کو خود بھی تو آزماؤں گی	kamāl-e-zabt ko ḳhud bhī to āzmā.ūñgī
میں اپنے ہاتھ سے اس کی دلہن سجاؤں گی	maiñ apne haath se us kī dulhan sajā.ūñgī
سپرد کر کے اسے چاندنی کے ہاتھوں میں	supurd kar ke use chāñdnī ke hāthoñ meñ
میں اپنے گھر کے اندھیروں کو لوٹ آؤں گی	maiñ apne ghar ke añdheroñ ko lauT ā.ūñgī
بدن کے کرب کو وہ بھی سمجھ نہ پائے گا	badan ke karb ko vo bhī samajh na pā.egā
میں دل میں روؤں گی آنکھوں میں مسکراؤں گی	maiñ dil meñ ro.ūñgī āñkhoñ meñ muskurā.ūñgī
وہ کیا گیا کہ رفاقت کے سارے لطف گئے	vo kyā gayā ki rifāqat ke saare lutf ga.e
میں کس سے روٹھ سکوں گی کسے مناؤں گی	maiñ kis se ruuTh sakūñgī kise manā.ūñgī
اب اس کا فن تو کسی اور سے ہوا منسوب	ab us kā fan to kisī aur se huā mansūb
میں کس کی نظم اکیلے میں گنگناؤں گی	maiñ kis kī nazm akele meñ gungunā.ūñgī
وہ ایک رشتۂ بے نام بھی نہیں لیکن	vo ek rishta-e-benām bhī nahīñ lekin
میں اب بھی اس کے اشاروں پہ سر جھکاؤں گی	maiñ ab bhī us ke ishāroñ pe sar jhukā.ūñgī
بچھا دیا تھا گلابوں کے ساتھ اپنا وجود	bichhā diyā thā gulāboñ ke saath apnā vajūd
وہ سو کے اٹھے تو خوابوں کی راکھ اٹھاؤں گی	vo so ke uTThe to ḳhvāboñ kī raakh uThā.ūñgī
سماعتوں میں گھنے جنگلوں کی سانسیں ہیں	samā.atoñ meñ ghane jañgaloñ kī sāñseñ haiñ
میں اب کبھی تری آواز سن نہ پاؤں گی	maiñ ab kabhī tirī āvāz sun na pā.ūñgī
جواز ڈھونڈ رہا تھا نئی محبت کا	javāz DhūñD rahā thā na.ī mohabbat kā
وہ کہہ رہا تھا کہ میں اس کو بھول جاؤں گی	vo kah rahā thā ki maiñ us ko bhuul jā.ūñgī
گلاب ہاتھ میں ہو آنکھ میں ستارہ ہو	gulāb haath meñ ho aañkh meñ sitāra ho
کوئی وجود محبت کا استعارہ ہو	koī vajūd mohabbat kā isti.āra ho
میں گہرے پانی کی اس رو کے ساتھ بہتی رہوں	maiñ gahre paanī kī is rau ke saath bahtī rahūñ
جزیرہ ہو کہ مقابل کوئی کنارہ ہو	jazīra ho ki muqābil koī kināra ho
کبھی کبھار اسے دیکھ لیں کہیں مل لیں	kabhī-kabhār use dekh leñ kahīñ mil leñ
یہ کب کہا تھا کہ وہ خوش بدن ہمارا ہو	ye kab kahā thā ki vo ḳhush-badan hamārā ho
قصور ہو تو ہمارے حساب میں لکھ جائے	qusūr ho to hamāre hisāb meñ likh jaa.e
محبتوں میں جو احسان ہو تمہارا ہو	mohabbatoñ meñ jo ehsān ho tumhārā ho
یہ اتنی رات گئے کون دستکیں دے گا	ye itnī raat ga.e kaun dastakeñ degā
کہیں ہوا کا ہی اس نے نہ روپ دھارا ہو	kahīñ havā kā hī us ne na ruup dhārā ho
افق تو کیا ہے در کہکشاں بھی چھو آئیں	ufuq to kyā hai dar-e-kahkashāñ bhī chhū aa.eñ
مسافروں کو اگر چاند کا اشارا ہو	musāfiroñ ko agar chāñd kā ishārā ho
میں اپنے حصے کے سکھ جس کے نام کر ڈالوں	maiñ apne hisse ke sukh jis ke naam kar Dālūñ
کوئی تو ہو جو مجھے اس طرح کا پیارا ہو	koī to ho jo mujhe is tarah kā pyārā ho
اگر وجود میں آہنگ ہے تو وصل بھی ہے	agar vajūd meñ āhañg hai to vasl bhī hai
وہ چاہے نظم کا ٹکڑا کہ نثر پارہ ہو	vo chāhe nazm kā TukḌā ki nasr-pāra ho
عکس خوشبو ہوں بکھرنے سے نہ روکے کوئی	aks-e-ḳhushbū huuñ bikharne se na roke koī
اور بکھر جاؤں تو مجھ کو نہ سمیٹے کوئی	aur bikhar jā.ūñ to mujh ko na sameTe koī
کانپ اٹھتی ہوں میں یہ سوچ کے تنہائی میں	kaañp uThtī huuñ maiñ ye soch ke tanhā.ī meñ
میرے چہرے پہ ترا نام نہ پڑھ لے کوئی	mere chehre pe tirā naam na paḌh le koī
جس طرح خواب مرے ہو گئے ریزہ ریزہ	jis tarah ḳhvāb mire ho ga.e reza reza
اس طرح سے نہ کبھی ٹوٹ کے بکھرے کوئی	us tarah se na kabhī TuuT ke bikhre koī
میں تو اس دن سے ہراساں ہوں کہ جب حکم ملے	maiñ to us din se hirāsāñ huuñ ki jab hukm mile
خشک پھولوں کو کتابوں میں نہ رکھے کوئی	ḳhushk phūloñ ko kitāboñ meñ na rakkhe koī
اب تو اس راہ سے وہ شخص گزرتا بھی نہیں	ab to is raah se vo shaḳhs guzartā bhī nahīñ
اب کس امید پہ دروازے سے جھانکے کوئی	ab kis ummīd pe darvāze se jhāñke koī
کوئی آہٹ کوئی آواز کوئی چاپ نہیں	koī aahaT koī āvāz koī chaap nahīñ
دل کی گلیاں بڑی سنسان ہیں آئے کوئی	dil kī galiyāñ baḌī sunsān haiñ aa.e koī
کھلی آنکھوں میں سپنا جھانکتا ہے	khulī āñkhoñ meñ sapnā jhāñktā hai
وہ سویا ہے کہ کچھ کچھ جاگتا ہے	vo soyā hai ki kuchh kuchh jāgtā hai
تری چاہت کے بھیگے جنگلوں میں	tirī chāhat ke bhīge jañgaloñ meñ
مرا تن مور بن کر ناچتا ہے	mirā tan mor ban kar nāchtā hai
مجھے ہر کیفیت میں کیوں نہ سمجھے	mujhe har kaifiyat meñ kyuuñ na samjhe
وہ میرے سب حوالے جانتا ہے	vo mere sab havāle jāntā hai
میں اس کی دسترس میں ہوں مگر وہ	maiñ us kī dastaras meñ huuñ magar vo
مجھے میری رضا سے مانگتا ہے	mujhe merī razā se māñgtā hai
کسی کے دھیان میں ڈوبا ہوا دل	kisī ke dhyān meñ Duubā huā dil
بہانے سے مجھے بھی ٹالتا ہے	bahāne se mujhe bhī Tāltā hai
سڑک کو چھوڑ کر چلنا پڑے گا	saḌak ko chhoḌ kar chalnā paḌegā
کہ میرے گھر کا کچا راستہ ہے	ki mere ghar kā kachchā rāsta hai
چلنے کا حوصلہ نہیں رکنا محال کر دیا	chalne kā hausla nahīñ ruknā muhāl kar diyā
عشق کے اس سفر نے تو مجھ کو نڈھال کر دیا	ishq ke is safar ne to mujh ko niDhāl kar diyā
اے مری گل زمیں تجھے چاہ تھی اک کتاب کی	ai mirī gul-zamīñ tujhe chaah thī ik kitāb kī
اہل کتاب نے مگر کیا ترا حال کر دیا	ahl-e-kitāb ne magar kyā tirā haal kar diyā
ملتے ہوئے دلوں کے بیچ اور تھا فیصلہ کوئی	milte hue diloñ ke biich aur thā faisla koī
اس نے مگر بچھڑتے وقت اور سوال کر دیا	us ne magar bichhaḌte vaqt aur savāl kar diyā
اب کے ہوا کے ساتھ ہے دامن یار منتظر	ab ke havā ke saath hai dāman-e-yār muntazir
بانوئے شب کے ہاتھ میں رکھنا سنبھال کر دیا	bānu-e-shab ke haath meñ rakhnā sambhāl kar diyā
ممکنہ فیصلوں میں ایک ہجر کا فیصلہ بھی تھا	mumkina faisloñ meñ ek hijr kā faisla bhī thā
ہم نے تو ایک بات کی اس نے کمال کر دیا	ham ne to ek baat kī us ne kamāl kar diyā
میرے لبوں پہ مہر تھی پر میرے شیشہ رو نے تو	mere laboñ pe mohr thī par mere shīsha-rū ne to
شہر کے شہر کو مرا واقف حال کر دیا	shahr ke shahr ko mirā vāqif-e-hāl kar diyā
چہرہ و نام ایک ساتھ آج نہ یاد آ سکے	chehra o naam ek saath aaj na yaad aa sake
وقت نے کس شبیہ کو خواب و خیال کر دیا	vaqt ne kis shabīh ko ḳhvāb o ḳhayāl kar diyā
مدتوں بعد اس نے آج مجھ سے کوئی گلہ کیا	muddatoñ ba.ad us ne aaj mujh se koī gila kiyā
منصب دلبری پہ کیا مجھ کو بحال کر دیا	mansab-e-dilbarī pe kyā mujh ko bahāl kar diyā
جستجو کھوئے ہوؤں کی عمر بھر کرتے رہے	justujū kho.e huoñ kī umr bhar karte rahe
چاند کے ہم راہ ہم ہر شب سفر کرتے رہے	chāñd ke hamrāh ham har shab safar karte rahe
راستوں کا علم تھا ہم کو نہ سمتوں کی خبر	rāstoñ kā ilm thā ham ko na samtoñ kī ḳhabar
شہر نامعلوم کی چاہت مگر کرتے رہے	shahr-e-nā-mālūm kī chāhat magar karte rahe
ہم نے خود سے بھی چھپایا اور سارے شہر کو	ham ne ḳhud se bhī chhupāyā aur saare shahr ko
تیرے جانے کی خبر دیوار و در کرتے رہے	tere jaane kī ḳhabar dīvār-o-dar karte rahe
وہ نہ آئے گا ہمیں معلوم تھا اس شام بھی	vo na aa.egā hameñ ma.alūm thā is shaam bhī
انتظار اس کا مگر کچھ سوچ کر کرتے رہے	intizār us kā magar kuchh soch kar karte rahe
آج آیا ہے ہمیں بھی ان اڑانوں کا خیال	aaj aayā hai hameñ bhī un uḌānoñ kā ḳhayāl
جن کو تیرے زعم میں بے بال و پر کرتے رہے	jin ko tere zo.am meñ be-bāl-o-par karte rahe
کچھ تو ہوا بھی سرد تھی کچھ تھا ترا خیال بھی	kuchh to havā bhī sard thī kuchh thā tirā ḳhayāl bhī
دل کو خوشی کے ساتھ ساتھ ہوتا رہا ملال بھی	dil ko ḳhushī ke saath saath hotā rahā malāl bhī
بات وہ آدھی رات کی رات وہ پورے چاند کی	baat vo aadhī raat kī raat vo puure chāñd kī
چاند بھی عین چیت کا اس پہ ترا جمال بھی	chāñd bhī ain chait kā us pe tirā jamāl bhī
سب سے نظر بچا کے وہ مجھ کو کچھ ایسے دیکھتا	sab se nazar bachā ke vo mujh ko kuchh aise dekhtā
ایک دفعہ تو رک گئی گردش ماہ و سال بھی	ek dafa to ruk ga.ī gardish-e-māh-o-sāl bhī
دل تو چمک سکے گا کیا پھر بھی تراش کے دیکھ لیں	dil to chamak sakegā kyā phir bhī tarāsh ke dekh leñ
شیشہ گران شہر کے ہاتھ کا یہ کمال بھی	shīsha-girān-e-shahr ke haath kā ye kamāl bhī
اس کو نہ پا سکے تھے جب دل کا عجیب حال تھا	us ko na pā sake the jab dil kā ajiib haal thā
اب جو پلٹ کے دیکھیے بات تھی کچھ محال بھی	ab jo palaT ke dekhiye baat thī kuchh muhāl bhī
میری طلب تھا ایک شخص وہ جو نہیں ملا تو پھر	merī talab thā ek shaḳhs vo jo nahīñ milā to phir
ہاتھ دعا سے یوں گرا بھول گیا سوال بھی	haath duā se yuuñ girā bhuul gayā savāl bhī
اس کی سخن طرازیاں میرے لیے بھی ڈھال تھیں	us kī suḳhan-tarāziyāñ mere liye bhī Dhaal thiiñ
اس کی ہنسی میں چھپ گیا اپنے غموں کا حال بھی	us kī hañsī meñ chhup gayā apne ġhamoñ kā haal bhī
گاہ قریب شاہ رگ گاہ بعید وہم و خواب	gaah qarīb-e-shah-rag gaah ba.īd-e-vahm-o-ḳhvāb
اس کی رفاقتوں میں رات ہجر بھی تھا وصال بھی	us kī rafāqatoñ meñ raat hijr bhī thā visāl bhī
اس کے ہی بازوؤں میں اور اس کو ہی سوچتے رہے	us ke hī bāzuoñ meñ aur us ko hī sochte rahe
جسم کی خواہشوں پہ تھے روح کے اور جال بھی	jism kī ḳhvāhishoñ pe the ruuh ke aur jaal bhī
شام کی نا سمجھ ہوا پوچھ رہی ہے اک پتا	shaam kī nā-samajh havā pūchh rahī hai ik patā
موج ہوائے کوئے یار کچھ تو مرا خیال بھی	mauj-e-havā-e-kū-e-yār kuchh to mirā ḳhayāl bhī
چراغ راہ بجھا کیا کہ رہنما بھی گیا	charāġh-e-rāh bujhā kyā ki rahnumā bhī gayā
ہوا کے ساتھ مسافر کا نقش پا بھی گیا	havā ke saath musāfir kā naqsh-e-pā bhī gayā
میں پھول چنتی رہی اور مجھے خبر نہ ہوئی	maiñ phuul chuntī rahī aur mujhe ḳhabar na huī
وہ شخص آ کے مرے شہر سے چلا بھی گیا	vo shaḳhs aa ke mire shahr se chalā bhī gayā
بہت عزیز سہی اس کو میری دل داری	bahut aziiz sahī us ko merī dildārī
مگر یہ ہے کہ کبھی دل مرا دکھا بھی گیا	magar ye hai ki kabhī dil mirā dukhā bhī gayā
اب ان دریچوں پہ گہرے دبیز پردے ہیں	ab un darīchoñ pe gahre dabīz parde haiñ
وہ تانک جھانک کا معصوم سلسلہ بھی گیا	vo tāñk-jhāñk kā ma.asūm silsila bhī gayā
سب آئے میری عیادت کو وہ بھی آیا تھا	sab aa.e merī ayādat ko vo bhī aayā thā
جو سب گئے تو مرا درد آشنا بھی گیا	jo sab ga.e to mirā dard-āshnā bhī gayā
یہ غربتیں مری آنکھوں میں کیسی اتری ہیں	ye ġhurbateñ mirī āñkhoñ meñ kaisī utrī haiñ
کہ خواب بھی مرے رخصت ہیں رتجگا بھی گیا	ki ḳhvāb bhī mire ruḳhsat haiñ ratjagā bhī gayā
بہت رویا وہ ہم کو یاد کر کے	bahut royā vo ham ko yaad kar ke
ہماری زندگی برباد کر کے	hamārī zindagī barbād kar ke
پلٹ کر پھر یہیں آ جائیں گے ہم	palaT kar phir yahīñ aa jā.eñge ham
وہ دیکھے تو ہمیں آزاد کر کے	vo dekhe to hameñ āzād kar ke
رہائی کی کوئی صورت نہیں ہے	rihā.ī kī koī sūrat nahīñ hai
مگر ہاں منت صیاد کر کے	magar haañ minnat-e-sayyād kar ke
بدن میرا چھوا تھا اس نے لیکن	badan merā chhuā thā us ne lekin
گیا ہے روح کو آباد کر کے	gayā hai ruuh ko ābād kar ke
ہر آمر طول دینا چاہتا ہے	har aamir tuul denā chāhtā hai
مقرر ظلم کی میعاد کر کے	muqarrar zulm kī mī.ād kar ke
بادباں کھلنے سے پہلے کا اشارہ دیکھنا	bādbāñ khulne se pahle kā ishāra dekhnā
میں سمندر دیکھتی ہوں تم کنارہ دیکھنا	maiñ samundar dekhtī huuñ tum kināra dekhnā
یوں بچھڑنا بھی بہت آساں نہ تھا اس سے مگر	yuuñ bichhaḌnā bhī bahut āsāñ na thā us se magar
جاتے جاتے اس کا وہ مڑ کر دوبارہ دیکھنا	jaate jaate us kā vo muḌ kar dobāra dekhnā
کس شباہت کو لیے آیا ہے دروازے پہ چاند	kis shabāhat ko liye aayā hai darvāze pe chāñd
اے شب ہجراں ذرا اپنا ستارہ دیکھنا	ai shab-e-hijrāñ zarā apnā sitāra dekhnā
کیا قیامت ہے کہ جن کے نام پر پسپا ہوئے	kyā qayāmat hai ki jin ke naam par paspā hue
ان ہی لوگوں کو مقابل میں صف آرا دیکھنا	un hī logoñ ko muqābil meñ saf-ārā dekhnā
جب بنام دل گواہی سر کی مانگی جائے گی	jab banām-e-dil gavāhī sar kī māñgī jā.egī
خون میں ڈوبا ہوا پرچم ہمارا دیکھنا	ḳhuun meñ Duubā huā parcham hamārā dekhnā
جیتنے میں بھی جہاں جی کا زیاں پہلے سے ہے	jītne meñ bhī jahāñ jī kā ziyāñ pahle se hai
ایسی بازی ہارنے میں کیا خسارہ دیکھنا	aisī baazī hārne meñ kyā ḳhasāra dekhnā
آئنے کی آنکھ ہی کچھ کم نہ تھی میرے لیے	aa.ine kī aañkh hī kuchh kam na thī mere liye
جانے اب کیا کیا دکھائے گا تمہارا دیکھنا	jaane ab kyā kyā dikhā.egā tumhārā dekhnā
ایک مشت خاک اور وہ بھی ہوا کی زد میں ہے	ek musht-e-ḳhāk aur vo bhī havā kī zad meñ hai
زندگی کی بے بسی کا استعارہ دیکھنا	zindagī kī bebasī kā isti.āra dekhnā
ٹوٹی ہے میری نیند مگر تم کو اس سے کیا	TuuTī hai merī niiñd magar tum ko is se kyā
بجتے رہیں ہواؤں سے در تم کو اس سے کیا	bajte raheñ havāoñ se dar tum ko is se kyā
تم موج موج مثل صبا گھومتے رہو	tum mauj mauj misl-e-sabā ghūmte raho
کٹ جائیں میری سوچ کے پر تم کو اس سے کیا	kaT jaa.eñ merī soch ke par tum ko is se kyā
اوروں کا ہاتھ تھامو انہیں راستہ دکھاؤ	auroñ kā haath thāmo unheñ rāsta dikhāo
میں بھول جاؤں اپنا ہی گھر تم کو اس سے کیا	maiñ bhuul jā.ūñ apnā hī ghar tum ko is se kyā
ابر گریز پا کو برسنے سے کیا غرض	abr-e-gurez-pā ko barasne se kyā ġharaz
سیپی میں بن نہ پائے گہر تم کو اس سے کیا	siipī meñ ban na paa.e guhar tum ko is se kyā
لے جائیں مجھ کو مال غنیمت کے ساتھ عدو	le jaa.eñ mujh ko māl-e-ġhanīmat ke saath adū
تم نے تو ڈال دی ہے سپر تم کو اس سے کیا	tum ne to Daal dī hai sipar tum ko is se kyā
تم نے تو تھک کے دشت میں خیمے لگا لیے	tum ne to thak ke dasht meñ ḳheme lagā liye
تنہا کٹے کسی کا سفر تم کو اس سے کیا	tanhā kaTe kisī kā safar tum ko is se kyā
اب بھلا چھوڑ کے گھر کیا کرتے	ab bhalā chhoḌ ke ghar kyā karte
شام کے وقت سفر کیا کرتے	shaam ke vaqt safar kyā karte
تیری مصروفیتیں جانتے ہیں	terī masrūfiyateñ jānte haiñ
اپنے آنے کی خبر کیا کرتے	apne aane kī ḳhabar kyā karte
جب ستارے ہی نہیں مل پائے	jab sitāre hī nahīñ mil paa.e
لے کے ہم شمس و قمر کیا کرتے	le ke ham shams-o-qamar kyā karte
وہ مسافر ہی کھلی دھوپ کا تھا	vo musāfir hī khulī dhuup kā thā
سائے پھیلا کے شجر کیا کرتے	saa.e phailā ke shajar kyā karte
خاک ہی اول و آخر ٹھہری	ḳhaak hī avval o āḳhir Thahrī
کر کے ذرے کو گہر کیا کرتے	kar ke zarre ko guhar kyā karte
رائے پہلے سے بنا لی تو نے	raa.e pahle se banā lī tū ne
دل میں اب ہم ترے گھر کیا کرتے	dil meñ ab ham tire ghar kyā karte
عشق نے سارے سلیقے بخشے	ishq ne saare salīqe baḳhshe
حسن سے کسب ہنر کیا کرتے	husn se kasb-e-hunar kyā karte
دھنک دھنک مری پوروں کے خواب کر دے گا	dhanak dhanak mirī poroñ ke ḳhvāb kar degā
وہ لمس میرے بدن کو گلاب کر دے گا	vo lams mere badan ko gulāb kar degā
قبائے جسم کے ہر تار سے گزرتا ہوا	qabā-e-jism ke har taar se guzartā huā
کرن کا پیار مجھے آفتاب کر دے گا	kiran kā pyaar mujhe āftāb kar degā
جنوں پسند ہے دل اور تجھ تک آنے میں	junūñ-pasand hai dil aur tujh tak aane meñ
بدن کو ناؤ لہو کو چناب کر دے گا	badan ko naav lahū ko chanāb kar degā
میں سچ کہوں گی مگر پھر بھی ہار جاؤں گی	maiñ sach kahūñgī magar phir bhī haar jā.ūñgī
وہ جھوٹ بولے گا اور لا جواب کر دے گا	vo jhuuT bolegā aur lā-javāb kar degā
انا پرست ہے اتنا کہ بات سے پہلے	anā-parast hai itnā ki baat se pahle
وہ اٹھ کے بند مری ہر کتاب کر دے گا	vo uTh ke band mirī har kitāb kar degā
سکوت شہر سخن میں وہ پھول سا لہجہ	sukūt-e-shahr-e-suḳhan meñ vo phuul sā lahja
سماعتوں کی فضا خواب خواب کر دے گا	samā.atoñ kī fazā ḳhvāb ḳhvāb kar degā
اسی طرح سے اگر چاہتا رہا پیہم	isī tarah se agar chāhtā rahā paiham
سخن وری میں مجھے انتخاب کر دے گا	suḳhan-varī meñ mujhe intiḳhāb kar degā
مری طرح سے کوئی ہے جو زندگی اپنی	mirī tarah se koī hai jo zindagī apnī
تمہاری یاد کے نام انتساب کر دے گا	tumhārī yaad ke naam intisāb kar degā
بخت سے کوئی شکایت ہے نہ افلاک سے ہے	baḳht se koī shikāyat hai na aflāk se hai
یہی کیا کم ہے کہ نسبت مجھے اس خاک سے ہے	yahī kyā kam hai ki nisbat mujhe is ḳhaak se hai
خواب میں بھی تجھے بھولوں تو روا رکھ مجھ سے	ḳhvāb meñ bhī tujhe bhūlūñ to ravā rakh mujh se
وہ رویہ جو ہوا کا خس و خاشاک سے ہے	vo ravayya jo havā kā ḳhas-o-ḳhāshāk se hai
بزم انجم میں قبا خاک کی پہنی میں نے	bazm-e-anjum meñ qabā ḳhaak kī pahnī maiñ ne
اور مری ساری فضیلت اسی پوشاک سے ہے	aur mirī saarī fazīlat isī poshāk se hai
اتنی روشن ہے تری صبح کہ ہوتا ہے گماں	itnī raushan hai tirī sub.h ki hotā hai gumāñ
یہ اجالا تو کسی دیدۂ نمناک سے ہے	ye ujālā to kisī dīda-e-namnāk se hai
ہاتھ تو کاٹ دیے کوزہ گروں کے ہم نے	haath to kaaT diye kūza-garoñ ke ham ne
معجزے کی وہی امید مگر چاک سے ہے	mo.ajize kī vahī ummīd magar chaak se hai
وہ ہم نہیں جنہیں سہنا یہ جبر آ جاتا	vo ham nahīñ jinheñ sahnā ye jabr aa jaatā
تری جدائی میں کس طرح صبر آ جاتا	tirī judā.ī meñ kis tarah sabr aa jaatā
فصیلیں توڑ نہ دیتے جو اب کے اہل قفس	fasīleñ toḌ na dete jo ab ke ahl-e-qafas
تو اور طرح کا اعلان جبر آ جاتا	tū aur tarah kā elān-e-jabr aa jaatā
وہ فاصلہ تھا دعا اور مستجابی میں	vo fāsla thā duā aur mustajābī meñ
کہ دھوپ مانگنے جاتے تو ابر آ جاتا	ki dhuup māñgne jaate to abr aa jaatā
وہ مجھ کو چھوڑ کے جس آدمی کے پاس گیا	vo mujh ko chhoḌ ke jis aadmī ke paas gayā
برابری کا بھی ہوتا تو صبر آ جاتا	barābarī kā bhī hotā to sabr aa jaatā
وزیر و شاہ بھی خس خانوں سے نکل آتے	vazīr o shaah bhī ḳhas-ḳhānoñ se nikal aate
اگر گمان میں انگار قبر آ جاتا	agar gumān meñ añgār-e-qabr aa jaatā
اشک آنکھ میں پھر اٹک رہا ہے	ashk aañkh meñ phir aTak rahā hai
کنکر سا کوئی کھٹک رہا ہے	kañkar sā koī khaTak rahā hai
میں اس کے خیال سے گریزاں	maiñ us ke ḳhayāl se gurezāñ
وہ میری صدا جھٹک رہا ہے	vo merī sadā jhaTak rahā hai
تحریر اسی کی ہے مگر دل	tahrīr usī kī hai magar dil
خط پڑھتے ہوئے اٹک رہا ہے	ḳhat paḌhte hue aTak rahā hai
ہیں فون پہ کس کے ساتھ باتیں	haiñ phone pe kis ke saath bāteñ
اور ذہن کہاں بھٹک رہا ہے	aur zehn kahāñ bhaTak rahā hai
صدیوں سے سفر میں ہے سمندر	sadiyoñ se safar meñ hai samundar
ساحل پہ تھکن ٹپک رہا ہے	sāhil pe thakan Tapak rahā hai
اک چاند صلیب شاخ گل پر	ik chāñd salīb-e-shāḳh-e-gul par
بالی کی طرح لٹک رہا ہے	baalī kī tarah laTak rahā hai
تیرا گھر اور میرا جنگل بھیگتا ہے ساتھ ساتھ	terā ghar aur merā jañgal bhīgtā hai saath saath
ایسی برساتیں کہ بادل بھیگتا ہے ساتھ ساتھ	aisī barsāteñ ki bādal bhīgtā hai saath saath
بچپنے کا ساتھ ہے پھر ایک سے دونوں کے دکھ	bachpane kā saath hai phir ek se donoñ ke dukh
رات کا اور میرا آنچل بھیگتا ہے ساتھ ساتھ	raat kā aur merā āñchal bhīgtā hai saath saath
وہ عجب دنیا کہ سب خنجر بکف پھرتے ہیں اور	vo ajab duniyā ki sab ḳhanjar-ba-kaf phirte haiñ aur
کانچ کے پیالوں میں صندل بھیگتا ہے ساتھ ساتھ	kāñch ke pyāloñ meñ sandal bhīgtā hai saath saath
بارش سنگ ملامت میں بھی وہ ہم راہ ہے	bārish-e-sañg-e-malāmat meñ bhī vo hamrāh hai
میں بھی بھیگوں خود بھی پاگل بھیگتا ہے ساتھ ساتھ	maiñ bhī bhīgūñ ḳhud bhī pāgal bhīgtā hai saath saath
لڑکیوں کے دکھ عجب ہوتے ہیں سکھ اس سے عجیب	laḌkiyoñ ke dukh ajab hote haiñ sukh us se ajiib
ہنس رہی ہیں اور کاجل بھیگتا ہے ساتھ ساتھ	hañs rahī haiñ aur kājal bhīgtā hai saath saath
بارشیں جاڑے کی اور تنہا بہت میرا کسان	bārisheñ jaaḌe kī aur tanhā bahut merā kisān
جسم اور اکلوتا کمبل بھیگتا ہے ساتھ ساتھ	jism aur iklautā kambal bhīgtā hai saath saath
بارش ہوئی تو پھولوں کے تن چاک ہو گئے	bārish huī to phūloñ ke tan chaak ho ga.e
موسم کے ہاتھ بھیگ کے سفاک ہو گئے	mausam ke haath bhiig ke saffāk ho ga.e
بادل کو کیا خبر ہے کہ بارش کی چاہ میں	bādal ko kyā ḳhabar hai ki bārish kī chaah meñ
کیسے بلند و بالا شجر خاک ہو گئے	kaise buland-o-bālā shajar ḳhaak ho ga.e
جگنو کو دن کے وقت پرکھنے کی ضد کریں	jugnū ko din ke vaqt parakhne kī zid kareñ
بچے ہمارے عہد کے چالاک ہو گئے	bachche hamāre ahd ke chālāk ho ga.e
لہرا رہی ہے برف کی چادر ہٹا کے گھاس	lahrā rahī hai barf kī chādar haTā ke ghaas
سورج کی شہ پہ تنکے بھی بے باک ہو گئے	sūraj kī shah pe tinke bhī bebāk ho ga.e
بستی میں جتنے آب گزیدہ تھے سب کے سب	bastī meñ jitne āb-gazīda the sab ke sab
دریا کے رخ بدلتے ہی تیراک ہو گئے	dariyā ke ruḳh badalte hī tairāk ho ga.e
سورج دماغ لوگ بھی ابلاغ فکر میں	sūraj-dimāġh log bhī ablāġh-e-fikr meñ
زلف شب فراق کے پیچاک ہو گئے	zulf-e-shab-e-firāq ke pechāk ho ga.e
جب بھی غریب شہر سے کچھ گفتگو ہوئی	jab bhī ġharīb-e-shahr se kuchh guftugū huī
لہجے ہوائے شام کے نمناک ہو گئے	lahje havā-e-shām ke namnāk ho ga.e
مشکل ہے کہ اب شہر میں نکلے کوئی گھر سے	mushkil hai ki ab shahr meñ nikle koī ghar se
دستار پہ بات آ گئی ہوتی ہوئی سر سے	dastār pe baat aa ga.ī hotī huī sar se
برسا بھی تو کس دشت کے بے فیض بدن پر	barsā bhī to kis dasht ke be-faiz badan par
اک عمر مرے کھیت تھے جس ابر کو ترسے	ik umr mire khet the jis abr ko tarse
کل رات جو ایندھن کے لیے کٹ کے گرا ہے	kal raat jo īñdhan ke liye kaT ke girā hai
چڑیوں کو بڑا پیار تھا اس بوڑھے شجر سے	chiḌiyoñ ko baḌā pyaar thā us būḌhe shajar se
محنت مری آندھی سے تو منسوب نہیں تھی	mehnat mirī āñdhī se to mansūb nahīñ thī
رہنا تھا کوئی ربط شجر کا بھی ثمر سے	rahnā thā koī rabt shajar kā bhī samar se
خود اپنے سے ملنے کا تو یارا نہ تھا مجھ میں	ḳhud apne se milne kā to yaarā na thā mujh meñ
میں بھیڑ میں گم ہو گئی تنہائی کے ڈر سے	maiñ bhiiḌ meñ gum ho ga.ī tanhā.ī ke Dar se
بے نام مسافت ہی مقدر ہے تو کیا غم	be-nām masāfat hī muqaddar hai to kyā ġham
منزل کا تعین کبھی ہوتا ہے سفر سے	manzil kā ta.ayyun kabhī hotā hai safar se
پتھرایا ہے دل یوں کہ کوئی اسم پڑھا جائے	pathrāyā hai dil yuuñ ki koī ism paḌhā jaa.e
یہ شہر نکلتا نہیں جادو کے اثر سے	ye shahr nikaltā nahīñ jaadū ke asar se
نکلے ہیں تو رستے میں کہیں شام بھی ہوگی	nikle haiñ to raste meñ kahīñ shaam bhī hogī
سورج بھی مگر آئے گا اس رہ گزر سے	sūraj bhī magar aa.egā is rahguzar se
دعا کا ٹوٹا ہوا حرف سرد آہ میں ہے	duā kā TuuTā huā harf sard aah meñ hai
تری جدائی کا منظر ابھی نگاہ میں ہے	tirī judā.ī kā manzar abhī nigāh meñ hai
ترے بدلنے کے با وصف تجھ کو چاہا ہے	tire badalne ke bā-vasf tujh ko chāhā hai
یہ اعتراف بھی شامل مرے گناہ میں ہے	ye e'tirāf bhī shāmil mire gunāh meñ hai
عذاب دے گا تو پھر مجھ کو خواب بھی دے گا	azaab degā to phir mujh ko ḳhvāb bhī degā
میں مطمئن ہوں مرا دل تری پناہ میں ہے	maiñ mutma.in huuñ mirā dil tirī panāh meñ hai
بکھر چکا ہے مگر مسکرا کے ملتا ہے	bikhar chukā hai magar muskurā ke miltā hai
وہ رکھ رکھاؤ ابھی میرے کج کلاہ میں ہے	vo rakh rakhāo abhī mere kaj-kulāh meñ hai
جسے بہار کے مہمان خالی چھوڑ گئے	jise bahār ke mehmān ḳhālī chhoḌ ga.e
وہ اک مکان ابھی تک مکیں کی چاہ میں ہے	vo ik makān abhī tak makīñ kī chaah meñ hai
یہی وہ دن تھے جب اک دوسرے کو پایا تھا	yahī vo din the jab ik dūsre ko paayā thā
ہماری سال گرہ ٹھیک اب کے ماہ میں ہے	hamārī sāl-girah Thiik ab ke maah meñ hai
میں بچ بھی جاؤں تو تنہائی مار ڈالے گی	maiñ bach bhī jā.ūñ to tanhā.ī maar Dālegī
مرے قبیلے کا ہر فرد قتل گاہ میں ہے	mire qabīle kā har fard qatl-gāh meñ hai
کچھ فیصلہ تو ہو کہ کدھر جانا چاہیے	kuchh faisla to ho ki kidhar jaanā chāhiye
پانی کو اب تو سر سے گزر جانا چاہیے	paanī ko ab to sar se guzar jaanā chāhiye
نشتر بدست شہر سے چارہ گری کی لو	nashtar-ba-dast shahr se chāragarī kī lau
اے زخم بے کسی تجھے بھر جانا چاہیے	ai zaḳhm-e-be-kasī tujhe bhar jaanā chāhiye
ہر بار ایڑیوں پہ گرا ہے مرا لہو	har baar eḌiyoñ pe girā hai mirā lahū
مقتل میں اب بہ طرز دگر جانا چاہیے	maqtal meñ ab ba-tarz-e-digar jaanā chāhiye
کیا چل سکیں گے جن کا فقط مسئلہ یہ ہے	kyā chal sakeñge jin kā faqat mas.ala ye hai
جانے سے پہلے رخت سفر جانا چاہیے	jaane se pahle raḳht-e-safar jaanā chāhiye
سارا جوار بھاٹا مرے دل میں ہے مگر	saarā jvār-bhāTā mire dil meñ hai magar
الزام یہ بھی چاند کے سر جانا چاہیے	ilzām ye bhī chāñd ke sar jaanā chāhiye
جب بھی گئے عذاب در و بام تھا وہی	jab bhī ga.e azāb-e-dar-o-bām thā vahī
آخر کو کتنی دیر سے گھر جانا چاہیے	āḳhir ko kitnī der se ghar jaanā chāhiye
تہمت لگا کے ماں پہ جو دشمن سے داد لے	tohmat lagā ke maañ pe jo dushman se daad le
ایسے سخن فروش کو مر جانا چاہیے	aise suḳhan-farosh ko mar jaanā chāhiye
ایک سورج تھا کہ تاروں کے گھرانے سے اٹھا	ek sūraj thā ki tāroñ ke gharāne se uThā
آنکھ حیران ہے کیا شخص زمانے سے اٹھا	aañkh hairān hai kyā shaḳhs zamāne se uThā
کس سے پوچھوں ترے آقا کا پتہ اے رہوار	kis se pūchhūñ tire aaqā kā pata ai rahvār
یہ علم وہ ہے نہ اب تک کسی شانے سے اٹھا	ye alam vo hai na ab tak kisī shāne se uThā
حلقۂ خواب کو ہی گرد گلو کس ڈالا	halqa-e-ḳhvāb ko hī gird-e-gulū kas Daalā
دست قاتل کا بھی احساں نہ دوانے سے اٹھا	dast-e-qātil kā bhī ehsāñ na divāne se uThā
پھر کوئی عکس شعاعوں سے نہ بننے پایا	phir koī aks shuāoñ se na banñe paayā
کیسا مہتاب مرے آئنہ خانے سے اٹھا	kaisā mahtāb mire ā.ina-ḳhāne se uThā
کیا لکھا تھا سر محضر جسے پہچانتے ہی	kyā likhā thā sar-e-mahzar jise pahchānte hī
پاس بیٹھا ہوا ہر دوست بہانے سے اٹھا	paas baiThā huā har dost bahāne se uThā
اپنی تنہائی مرے نام پہ آباد کرے	apnī tanhā.ī mire naam pe ābād kare
کون ہوگا جو مجھے اس کی طرح یاد کرے	kaun hogā jo mujhe us kī tarah yaad kare
دل عجب شہر کہ جس پر بھی کھلا در اس کا	dil ajab shahr ki jis par bhī khulā dar is kā
وہ مسافر اسے ہر سمت سے برباد کرے	vo musāfir ise har samt se barbād kare
اپنے قاتل کی ذہانت سے پریشان ہوں میں	apne qātil kī zehānat se pareshān huuñ maiñ
روز اک موت نئے طرز کی ایجاد کرے	roz ik maut na.e tarz kī ījād kare
اتنا حیراں ہو مری بے طلبی کے آگے	itnā hairāñ ho mirī be-talabī ke aage
وا قفس میں کوئی در خود مرا صیاد کرے	vā qafas meñ koī dar ḳhud mirā sayyād kare
سلب بینائی کے احکام ملے ہیں جو کبھی	salb-e-bīnā.ī ke ahkām mile haiñ jo kabhī
روشنی چھونے کی خواہش کوئی شب زاد کرے	raushnī chhūne kī ḳhvāhish koī shab-zād kare
سوچ رکھنا بھی جرائم میں ہے شامل اب تو	soch rakhnā bhī jarā.em meñ hai shāmil ab to
وہی معصوم ہے ہر بات پہ جو صاد کرے	vahī ma.asūm hai har baat pe jo saad kare
جب لہو بول پڑے اس کے گواہوں کے خلاف	jab lahū bol paḌe us ke gavāhoñ ke ḳhilāf
قاضئ شہر کچھ اس باب میں ارشاد کرے	qāzi-e-shahr kuchh is baab meñ irshād kare
اس کی مٹھی میں بہت روز رہا میرا وجود	us kī muTThī meñ bahut roz rahā merā vajūd
میرے ساحر سے کہو اب مجھے آزاد کرے	mere sāhir se kaho ab mujhe āzād kare
گئے موسم میں جو کھلتے تھے گلابوں کی طرح	ga.e mausam meñ jo khilte the gulāboñ kī tarah
دل پہ اتریں گے وہی خواب عذابوں کی طرح	dil pe utreñge vahī ḳhvāb azāboñ kī tarah
راکھ کے ڈھیر پہ اب رات بسر کرنی ہے	raakh ke Dher pe ab raat basar karnī hai
جل چکے ہیں مرے خیمے مرے خوابوں کی طرح	jal chuke haiñ mire ḳheme mire ḳhvāboñ kī tarah
ساعت دید کہ عارض ہیں گلابی اب تک	sā.at-e-dīd ki aariz haiñ gulābī ab tak
اولیں لمحوں کے گلنار حجابوں کی طرح	avvalīñ lamhoñ ke gulnār hijāboñ kī tarah
وہ سمندر ہے تو پھر روح کو شاداب کرے	vo samundar hai to phir ruuh ko shādāb kare
تشنگی کیوں مجھے دیتا ہے سرابوں کی طرح	tishnagī kyuuñ mujhe detā hai sarāboñ kī tarah
غیر ممکن ہے ترے گھر کے گلابوں کا شمار	ġhair-mumkin hai tire ghar ke gulāboñ kā shumār
میرے رستے ہوئے زخموں کے حسابوں کی طرح	mere riste hue zaḳhmoñ ke hisāboñ kī tarah
یاد تو ہوں گی وہ باتیں تجھے اب بھی لیکن	yaad to hoñgī vo bāteñ tujhe ab bhī lekin
شیلف میں رکھی ہوئی بند کتابوں کی طرح	shelf meñ rakkhī huī band kitāboñ kī tarah
کون جانے کہ نئے سال میں تو کس کو پڑھے	kaun jaane ki na.e saal meñ tū kis ko paḌhe
تیرا معیار بدلتا ہے نصابوں کی طرح	terā me.aar badaltā hai nisāboñ kī tarah
شوخ ہو جاتی ہے اب بھی تری آنکھوں کی چمک	shoḳh ho jaatī hai ab bhī tirī āñkhoñ kī chamak
گاہے گاہے ترے دلچسپ جوابوں کی طرح	gaahe gaahe tire dilchasp javāboñ kī tarah
ہجر کی شب مری تنہائی پہ دستک دے گی	hijr kī shab mirī tanhā.ī pe dastak degī
تیری خوش بو مرے کھوئے ہوئے خوابوں کی طرح	terī ḳhush-bū mire kho.e hue ḳhvāboñ kī tarah
پا بہ گل سب ہیں رہائی کی کرے تدبیر کون	pā-ba-gil sab haiñ rihā.ī kī kare tadbīr kaun
دست بستہ شہر میں کھولے مری زنجیر کون	dast-basta shahr meñ khole mirī zanjīr kaun
میرا سر حاضر ہے لیکن میرا منصف دیکھ لے	merā sar hāzir hai lekin merā munsif dekh le
کر رہا ہے میری فرد جرم کو تحریر کون	kar rahā hai merī fard-e-jurm ko tahrīr kaun
آج دروازوں پہ دستک جانی پہچانی سی ہے	aaj darvāzoñ pe dastak jaanī pahchānī sī hai
آج میرے نام لاتا ہے مری تعزیر کون	aaj mere naam laatā hai mirī ta.azīr kaun
کوئی مقتل کو گیا تھا مدتوں پہلے مگر	koī maqtal ko gayā thā muddatoñ pahle magar
ہے در خیمہ پہ اب تک صورت تصویر کون	hai dar-e-ḳhema pe ab tak sūrat-e-tasvīr kaun
میری چادر تو چھنی تھی شام کی تنہائی میں	merī chādar to chhinī thī shaam kī tanhā.ī meñ
بے ردائی کو مری پھر دے گیا تشہیر کون	be-ridā.ī ko mirī phir de gayā tash.hīr kaun
سچ جہاں پابستہ ملزم کے کٹہرے میں ملے	sach jahāñ pā-basta mulzim ke kaTahre meñ mile
اس عدالت میں سنے گا عدل کی تفسیر کون	us adālat meñ sunegā adl kī tafsīr kaun
نیند جب خوابوں سے پیاری ہو تو ایسے عہد میں	niiñd jab ḳhvāboñ se pyārī ho to aise ahd meñ
خواب دیکھے کون اور خوابوں کو دے تعبیر کون	ḳhvāb dekhe kaun aur ḳhvāboñ ko de tābīr kaun
ریت ابھی پچھلے مکانوں کی نہ واپس آئی تھی	ret abhī pichhle makānoñ kī na vāpas aa.ī thī
پھر لب ساحل گھروندا کر گیا تعمیر کون	phir lab-e-sāhil gharauñdā kar gayā ta.amīr kaun
سارے رشتے ہجرتوں میں ساتھ دیتے ہیں تو پھر	saare rishte hijratoñ meñ saath dete haiñ to phir
شہر سے جاتے ہوئے ہوتا ہے دامن گیر کون	shahr se jaate hue hotā hai dāman-gīr kaun
دشمنوں کے ساتھ میرے دوست بھی آزاد ہیں	dushmanoñ ke saath mere dost bhī āzād haiñ
دیکھنا ہے کھینچتا ہے مجھ پہ پہلا تیر کون	dekhnā hai khīñchtā hai mujh pe pahlā tiir kaun
شوق رقص سے جب تک انگلیاں نہیں کھلتیں	shauq-e-raqs se jab tak uñgliyāñ nahīñ khultīñ
پاؤں سے ہواؤں کے بیڑیاں نہیں کھلتیں	paañv se havāoñ ke beḌiyāñ nahīñ khultīñ
پیڑ کو دعا دے کر کٹ گئی بہاروں سے	peḌ ko duā de kar kaT ga.ī bahāroñ se
پھول اتنے بڑھ آئے کھڑکیاں نہیں کھلتیں	phuul itne baḌh aa.e khiḌkiyāñ nahīñ khultīñ
پھول بن کے سیروں میں اور کون شامل تھا	phuul ban ke sairoñ meñ aur kaun shāmil thā
شوخی صبا سے تو بالیاں نہیں کھلتیں	shoḳhi-e-sabā se to bāliyāñ nahīñ khultīñ
حسن کے سمجھنے کو عمر چاہئے جاناں	husn ke samajhne ko umr chāhiye jānāñ
دو گھڑی کی چاہت میں لڑکیاں نہیں کھلتیں	do ghaḌī kī chāhat meñ laḌkiyāñ nahīñ khultīñ
کوئی موجۂ شیریں چوم کر جگائے گی	koī mauja-e-shīrīñ chuum kar jagā.egī
سورجوں کے نیزوں سے سیپیاں نہیں کھلتیں	sūrajoñ ke nezoñ se sīpiyāñ nahīñ khultīñ
ماں سے کیا کہیں گی دکھ ہجر کا کہ خود پر بھی	maañ se kyā kaheñgī dukh hijr kā ki ḳhud par bhī
اتنی چھوٹی عمروں کی بچیاں نہیں کھلتیں	itnī chhoTī umroñ kī bachchiyāñ nahīñ khultīñ
شاخ شاخ سرگرداں کس کی جستجو میں ہیں	shāḳh shāḳh sargardāñ kis kī justujū meñ haiñ
کون سے سفر میں ہیں تتلیاں نہیں کھلتیں	kaun se safar meñ haiñ titliyāñ nahīñ khultīñ
آدھی رات کی چپ میں کس کی چاپ ابھرتی ہے	aadhī raat kī chup meñ kis kī chaap ubhartī hai
چھت پہ کون آتا ہے سیڑھیاں نہیں کھلتیں	chhat pe kaun aatā hai sīḌhiyāñ nahīñ khultīñ
پانیوں کے چڑھنے تک حال کہہ سکیں اور پھر	pāniyoñ ke chaḌhne tak haal kah sakeñ aur phir
کیا قیامتیں گزریں بستیاں نہیں کھلتیں	kyā qayāmateñ guzrīñ bastiyāñ nahīñ khultīñ
حرف تازہ نئی خوشبو میں لکھا چاہتا ہے	harf-e-tāza na.ī ḳhushbū meñ likhā chāhtā hai
باب اک اور محبت کا کھلا چاہتا ہے	baab ik aur mohabbat kā khulā chāhtā hai
ایک لمحے کی توجہ نہیں حاصل اس کی	ek lamhe kī tavajjoh nahīñ hāsil us kī
اور یہ دل کہ اسے حد سے سوا چاہتا ہے	aur ye dil ki use had se sivā chāhtā hai
اک حجاب تہہ اقرار ہے مانع ورنہ	ik hijāb-e-tah-e-iqrār hai maane varna
گل کو معلوم ہے کیا دست صبا چاہتا ہے	gul ko mālūm hai kyā dast-e-sabā chāhtā hai
ریت ہی ریت ہے اس دل میں مسافر میرے	ret hī ret hai is dil meñ musāfir mere
اور یہ صحرا ترا نقش کف پا چاہتا ہے	aur ye sahrā tirā naqsh-e-kaf-e-pā chāhtā hai
یہی خاموشی کئی رنگ میں ظاہر ہوگی	yahī ḳhāmoshī ka.ī rañg meñ zāhir hogī
اور کچھ روز کہ وہ شوخ کھلا چاہتا ہے	aur kuchh roz ki vo shoḳh khulā chāhtā hai
رات کو مان لیا دل نے مقدر لیکن	raat ko maan liyā dil ne muqaddar lekin
رات کے ہاتھ پہ اب کوئی دیا چاہتا ہے	raat ke haath pe ab koī diyā chāhtā hai
تیرے پیمانے میں گردش نہیں باقی ساقی	tere paimāne meñ gardish nahīñ baaqī saaqī
اور تری بزم سے اب کوئی اٹھا چاہتا ہے	aur tirī bazm se ab koī uThā chāhtā hai
قدموں میں بھی تکان تھی گھر بھی قریب تھا	qadmoñ meñ bhī takān thī ghar bhī qarīb thā
پر کیا کریں کہ اب کے سفر ہی عجیب تھا	par kyā kareñ ki ab ke safar hī ajiib thā
نکلے اگر تو چاند دریچے میں رک بھی جائے	nikle agar to chāñd darīche meñ ruk bhī jaa.e
اس شہر بے چراغ میں کس کا نصیب تھا	is shahr-e-be-charāġh meñ kis kā nasīb thā
آندھی نے ان رتوں کو بھی بے کار کر دیا	āñdhī ne un rutoñ ko bhī be-kār kar diyā
جن کا کبھی ہما سا پرندہ نصیب تھا	jin kā kabhī humā sā parinda nasīb thā
کچھ اپنے آپ سے ہی اسے کشمکش نہ تھی	kuchh apne-āp se hī use kashmakash na thī
مجھ میں بھی کوئی شخص اسی کا رقیب تھا	mujh meñ bhī koī shaḳhs usī kā raqīb thā
پوچھا کسی نے مول تو حیران رہ گیا	pūchhā kisī ne mol to hairān rah gayā
اپنی نگاہ میں کوئی کتنا غریب تھا	apnī nigāh meñ koī kitnā ġharīb thā
مقتل سے آنے والی ہوا کو بھی کب ملا	maqtal se aane vaalī havā ko bhī kab milā
ایسا کوئی دریچہ کہ جو بے صلیب تھا	aisā koī darīcha ki jo be-salīb thā
شب وہی لیکن ستارہ اور ہے	shab vahī lekin sitāra aur hai
اب سفر کا استعارہ اور ہے	ab safar kā isti.āra aur hai
ایک مٹھی ریت میں کیسے رہے	ek muTThī ret meñ kaise rahe
اس سمندر کا کنارہ اور ہے	is samundar kā kināra aur hai
موج کے مڑنے میں کتنی دیر ہے	mauj ke muḌne meñ kitnī der hai
ناؤ ڈالی اور دھارا اور ہے	naav Daalī aur dhārā aur hai
جنگ کا ہتھیار طے کچھ اور تھا	jañg kā hathiyār tai kuchh aur thā
تیر سینے میں اتارا اور ہے	tiir siine meñ utārā aur hai
متن میں تو جرم ثابت ہے مگر	matn meñ to jurm sābit hai magar
حاشیہ سارے کا سارا اور ہے	hāshiya saare kā saarā aur hai
ساتھ تو میرا زمیں دیتی مگر	saath to merā zamīñ detī magar
آسماں کا ہی اشارہ اور ہے	āsmāñ kā hī ishāra aur hai
دھوپ میں دیوار ہی کام آئے گی	dhuup meñ dīvār hī kaam aa.egī
تیز بارش کا سہارا اور ہے	tez bārish kā sahārā aur hai
ہارنے میں اک انا کی بات تھی	hārne meñ ik anā kī baat thī
جیت جانے میں خسارا اور ہے	jiit jaane meñ ḳhasārā aur hai
سکھ کے موسم انگلیوں پر گن لیے	sukh ke mausam uñgliyoñ par gin liye
فصل غم کا گوشوارہ اور ہے	fasl-e-ġham kā goshvāra aur hai
دیر سے پلکیں نہیں جھپکیں مری	der se palkeñ nahīñ jhapkīñ mirī
پیش جاں اب کے نظارہ اور ہے	pesh-e-jāñ ab ke nazāra aur hai
اور کچھ پل اس کا رستہ دیکھ لوں	aur kuchh pal us kā rasta dekh luuñ
آسماں پر ایک تارہ اور ہے	āsmāñ par ek taara aur hai
حد چراغوں کی یہاں سے ختم ہے	had charāġhoñ kī yahāñ se ḳhatm hai
آج سے رستہ ہمارا اور ہے	aaj se rasta hamārā aur hai
گواہی کیسے ٹوٹتی معاملہ خدا کا تھا	gavāhī kaise TūTtī muāmla ḳhudā kā thā
مرا اور اس کا رابطہ تو ہاتھ اور دعا کا تھا	mirā aur us kā rābta to haath aur duā kā thā
گلاب قیمت شگفت شام تک چکا سکے	gulāb qīmat-e-shaguft shaam tak chukā sake
ادا وہ دھوپ کو ہوا جو قرض بھی صبا کا تھا	adā vo dhuup ko huā jo qarz bhī sabā kā thā
بکھر گیا ہے پھول تو ہمیں سے پوچھ گچھ ہوئی	bikhar gayā hai phuul to hamīñ se pūchh-gachh huī
حساب باغباں سے ہے کیا دھرا ہوا کا تھا	hisāb bāġhbāñ se hai kiyā-dharā havā kā thā
لہو چشیدہ ہاتھ اس نے چوم کر دکھا دیا	lahū-chashīda haath us ne chuum kar dikhā diyā
جزا وہاں ملی جہاں کہ مرحلہ سزا کا تھا	jazā vahāñ milī jahāñ ki marhala sazā kā thā
جو بارشوں سے قبل اپنا رزق گھر میں بھر چکا	jo bārishoñ se qabl apnā rizq ghar meñ bhar chukā
وہ شہر مور سے نہ تھا پہ دوربیں بلا کا تھا	vo shahr-e-mor se na thā pa dūrbīñ balā kā thā
وقت رخصت آ گیا دل پھر بھی گھبرایا نہیں	vaqt-e-ruḳhsat aa gayā dil phir bhī ghabrāyā nahīñ
اس کو ہم کیا کھوئیں گے جس کو کبھی پایا نہیں	us ko ham kyā kho.eñge jis ko kabhī paayā nahīñ
زندگی جتنی بھی ہے اب مستقل صحرا میں ہے	zindagī jitnī bhī hai ab mustaqil sahrā meñ hai
اور اس صحرا میں تیرا دور تک سایا نہیں	aur is sahrā meñ terā duur tak saayā nahīñ
میری قسمت میں فقط درد تہہ ساغر ہی ہے	merī qismat meñ faqat durd-e-tah-e-sāġhar hī hai
اول شب جام میری سمت وہ لایا نہیں	avval-e-shab jaam merī samt vo laayā nahīñ
تیری آنکھوں کا بھی کچھ ہلکا گلابی رنگ تھا	terī āñkhoñ kā bhī kuchh halkā gulābī rañg thā
ذہن نے میرے بھی اب کے دل کو سمجھایا نہیں	zehn ne mere bhī ab ke dil ko samjhāyā nahīñ
کان بھی خالی ہیں میرے اور دونوں ہاتھ بھی	kaan bhī ḳhālī haiñ mere aur donoñ haath bhī
اب کے فصل گل نے مجھ کو پھول پہنایا نہیں	ab ke fasl-e-gul ne mujh ko phuul pahnāyā nahīñ
کیا کرے میری مسیحائی بھی کرنے والا	kyā kare merī masīhā.ī bhī karne vaalā
زخم ہی یہ مجھے لگتا نہیں بھرنے والا	zaḳhm hī ye mujhe lagtā nahīñ bharne vaalā
زندگی سے کسی سمجھوتے کے با وصف اب تک	zindagī se kisī samjhaute ke bā-vasf ab tak
یاد آتا ہے کوئی مارنے مرنے والا	yaad aatā hai koī mārne marne vaalā
اس کو بھی ہم ترے کوچے میں گزار آئے ہیں	us ko bhī ham tire kūche meñ guzār aa.e haiñ
زندگی میں وہ جو لمحہ تھا سنورنے والا	zindagī meñ vo jo lamha thā sañvarne vaalā
اس کا انداز سخن سب سے جدا تھا شاید	us kā andāz-e-suḳhan sab se judā thā shāyad
بات لگتی ہوئی لہجہ وہ مکرنے والا	baat lagtī huī lahja vo mukarne vaalā
شام ہونے کو ہے اور آنکھ میں اک خواب نہیں	shaam hone ko hai aur aañkh meñ ik ḳhvāb nahīñ
کوئی اس گھر میں نہیں روشنی کرنے والا	koī is ghar meñ nahīñ raushnī karne vaalā
دسترس میں ہیں عناصر کے ارادے کس کے	dastaras meñ haiñ anāsir ke irāde kis ke
سو بکھر کے ہی رہا کوئی بکھرنے والا	so bikhar ke hī rahā koī bikharne vaalā
اسی امید پہ ہر شام بجھائے ہیں چراغ	isī ummīd pe har shaam bujhā.e haiñ charāġh
ایک تارا ہے سر بام ابھرنے والا	ek taarā hai sar-e-bām ubharne vaalā
ڈسنے لگے ہیں خواب مگر کس سے بولئے	Dasne lage haiñ ḳhvāb magar kis se boliye
میں جانتی تھی پال رہی ہوں سنپولیے	maiñ jāntī thī paal rahī huuñ sañpoliye
بس یہ ہوا کہ اس نے تکلف سے بات کی	bas ye huā ki us ne takalluf se baat kī
اور ہم نے روتے روتے دوپٹے بھگو لیے	aur ham ne rote rote dupaTTe bhigo liye
پلکوں پہ کچی نیندوں کا رس پھیلتا ہو جب	palkoñ pe kachchī nīñdoñ kā ras phailtā ho jab
ایسے میں آنکھ دھوپ کے رخ کیسے کھولیے	aise meñ aañkh dhuup ke ruḳh kaise kholiye
تیری برہنہ پائی کے دکھ بانٹتے ہوئے	terī barhana-pā.ī ke dukh bāñTte hue
ہم نے خود اپنے پاؤں میں کانٹے چبھو لیے	ham ne ḳhud apne paañv meñ kāñTe chubho liye
میں تیرا نام لے کے تذبذب میں پڑ گئی	maiñ terā naam le ke tazabzub meñ paḌ ga.ī
سب لوگ اپنے اپنے عزیزوں کو رو لیے	sab log apne apne azīzoñ ko ro liye
خوش بو کہیں نہ جائے پہ اصرار ہے بہت	ḳhush-bū kahīñ na jaa.e pa isrār hai bahut
اور یہ بھی آرزو کہ ذرا زلف کھولیے	aur ye bhī aarzū ki zarā zulf kholiye
تصویر جب نئی ہے نیا کینوس بھی ہے	tasvīr jab na.ī hai nayā canvas bhī hai
پھر طشتری میں رنگ پرانے نہ گھولیے	phir tashtarī meñ rañg purāne na gholiye
بچھڑا ہے جو اک بار تو ملتے نہیں دیکھا	bichhḌā hai jo ik baar to milte nahīñ dekhā
اس زخم کو ہم نے کبھی سلتے نہیں دیکھا	is zaḳhm ko ham ne kabhī silte nahīñ dekhā
اک بار جسے چاٹ گئی دھوپ کی خواہش	ik baar jise chaaT ga.ī dhuup kī ḳhvāhish
پھر شاخ پہ اس پھول کو کھلتے نہیں دیکھا	phir shāḳh pe us phuul ko khilte nahīñ dekhā
یک لخت گرا ہے تو جڑیں تک نکل آئیں	yak-laḳht girā hai to jaḌeñ tak nikal aa.iiñ
جس پیڑ کو آندھی میں بھی ہلتے نہیں دیکھا	jis peḌ ko āñdhī meñ bhī hilte nahīñ dekhā
کانٹوں میں گھرے پھول کو چوم آئے گی لیکن	kāñToñ meñ ghire phuul ko chuum aa.egī lekin
تتلی کے پروں کو کبھی چھلتے نہیں دیکھا	titlī ke paroñ ko kabhī chhilte nahīñ dekhā
کس طرح مری روح ہری کر گیا آخر	kis tarah mirī ruuh harī kar gayā āḳhir
وہ زہر جسے جسم میں کھلتے نہیں دیکھا	vo zahr jise jism meñ khilte nahīñ dekhā
قید میں گزرے گی جو عمر بڑے کام کی تھی	qaid meñ guzregī jo umr baḌe kaam kī thī
پر میں کیا کرتی کہ زنجیر ترے نام کی تھی	par maiñ kyā kartī ki zanjīr tire naam kī thī
جس کے ماتھے پہ مرے بخت کا تارہ چمکا	jis ke māthe pe mire baḳht kā taara chamkā
چاند کے ڈوبنے کی بات اسی شام کی تھی	chāñd ke Dūbne kī baat usī shaam kī thī
میں نے ہاتھوں کو ہی پتوار بنایا ورنہ	maiñ ne hāthoñ ko hī patvār banāyā varna
ایک ٹوٹی ہوئی کشتی مرے کس کام کی تھی	ek TuuTī huī kashtī mire kis kaam kī thī
وہ کہانی کہ ابھی سوئیاں نکلیں بھی نہ تھیں	vo kahānī ki abhī sūiyāñ niklīñ bhī na thiiñ
فکر ہر شخص کو شہزادی کے انجام کی تھی	fikr har shaḳhs ko shahzādī ke anjām kī thī
یہ ہوا کیسے اڑا لے گئی آنچل میرا	ye havā kaise uḌā le ga.ī āñchal merā
یوں ستانے کی تو عادت مرے گھنشیام کی تھی	yuuñ satāne kī to aadat mire ghanshyām kī thī
بوجھ اٹھاتے ہوئے پھرتی ہے ہمارا اب تک	bojh uThāte hue phirtī hai hamārā ab tak
اے زمیں ماں تری یہ عمر تو آرام کی تھی	ai zamīñ-māñ tirī ye umr to ārām kī thī
کو بہ کو پھیل گئی بات شناسائی کی	kū-ba-kū phail ga.ī baat shanāsā.ī kī
اس نے خوشبو کی طرح میری پذیرائی کی	us ne ḳhushbū kī tarah merī pazīrā.ī kī
کیسے کہہ دوں کہ مجھے چھوڑ دیا ہے اس نے	kaise kah duuñ ki mujhe chhoḌ diyā hai us ne
بات تو سچ ہے مگر بات ہے رسوائی کی	baat to sach hai magar baat hai rusvā.ī kī
وہ کہیں بھی گیا لوٹا تو مرے پاس آیا	vo kahīñ bhī gayā lauTā to mire paas aayā
بس یہی بات ہے اچھی مرے ہرجائی کی	bas yahī baat hai achchhī mire harjā.ī kī
تیرا پہلو ترے دل کی طرح آباد رہے	terā pahlū tire dil kī tarah ābād rahe
تجھ پہ گزرے نہ قیامت شب تنہائی کی	tujh pe guzre na qayāmat shab-e-tanhā.ī kī
اس نے جلتی ہوئی پیشانی پہ جب ہاتھ رکھا	us ne jaltī huī peshānī pe jab haath rakhā
روح تک آ گئی تاثیر مسیحائی کی	ruuh tak aa ga.ī tāsīr masīhā.ī kī
اب بھی برسات کی راتوں میں بدن ٹوٹتا ہے	ab bhī barsāt kī rātoñ meñ badan TūTtā hai
جاگ اٹھتی ہیں عجب خواہشیں انگڑائی کی	jaag uThtī haiñ ajab ḳhvāhisheñ añgḌā.ī kī
ہم نے ہی لوٹنے کا ارادہ نہیں کیا	ham ne hī lauTne kā irāda nahīñ kiyā
اس نے بھی بھول جانے کا وعدہ نہیں کیا	us ne bhī bhuul jaane kā va.ada nahīñ kiyā
دکھ اوڑھتے نہیں کبھی جشن طرب میں ہم	dukh oḌhte nahīñ kabhī jashn-e-tarab meñ ham
ملبوس دل کو تن کا لبادہ نہیں کیا	malbūs-e-dil ko tan kā labāda nahīñ kiyā
جو غم ملا ہے بوجھ اٹھایا ہے اس کا خود	jo ġham milā hai bojh uThāyā hai us kā ḳhud
سر زیر بار ساغر و بادہ نہیں کیا	sar zer-e-bār-e-sāġhar-o-bāda nahīñ kiyā
کار جہاں ہمیں بھی بہت تھے سفر کی شام	kār-e-jahāñ hameñ bhī bahut the safar kī shaam
اس نے بھی التفات زیادہ نہیں کیا	us ne bhī iltifāt ziyāda nahīñ kiyā
آمد پہ تیری عطر و چراغ و سبو نہ ہوں	aamad pe terī itr o charāġh o subū na hoñ
اتنا بھی بود و باش کو سادہ نہیں کیا	itnā bhī būd-o-bāsh ko saada nahīñ kiyā
اک ہنر تھا کمال تھا کیا تھا	ik hunar thā kamāl thā kyā thā
مجھ میں تیرا جمال تھا کیا تھا	mujh meñ terā jamāl thā kyā thā
تیرے جانے پہ اب کے کچھ نہ کہا	tere jaane pe ab ke kuchh na kahā
دل میں ڈر تھا ملال تھا کیا تھا	dil meñ Dar thā malāl thā kyā thā
برق نے مجھ کو کر دیا روشن	barq ne mujh ko kar diyā raushan
تیرا عکس جلال تھا کیا تھا	terā aks-e-jalāl thā kyā thā
ہم تک آیا تو بہر لطف و کرم	ham tak aayā tū bahr-e-lutf-o-karam
تیرا وقت زوال تھا کیا تھا	terā vaqt-e-zavāl thā kyā thā
جس نے تہہ سے مجھے اچھال دیا	jis ne tah se mujhe uchhāl diyā
ڈوبنے کا خیال تھا کیا تھا	Dūbne kā ḳhayāl thā kyā thā
جس پہ دل سارے عہد بھول گیا	jis pe dil saare ahd bhuul gayā
بھولنے کا سوال تھا کیا تھا	bhūlne kā savāl thā kyā thā
تتلیاں تھے ہم اور قضا کے پاس	titliyāñ the ham aur qazā ke paas
سرخ پھولوں کا جال تھا کیا تھا	surḳh phūloñ kā jaal thā kyā thā
اب اتنی سادگی لائیں کہاں سے	ab itnī sādgī laa.eñ kahāñ se
زمیں کی خیر مانگیں آسماں سے	zamīñ kī ḳhair māñgeñ āsmāñ se
اگر چاہیں تو وہ دیوار کر دیں	agar chāheñ to vo dīvār kar deñ
ہمیں اب کچھ نہیں کہنا زباں سے	hameñ ab kuchh nahīñ kahnā zabāñ se
ستارہ ہی نہیں جب ساتھ دیتا	sitāra hī nahīñ jab saath detā
تو کشتی کام لے کیا بادباں سے	to kashtī kaam le kyā bādbāñ se
بھٹکنے سے ملے فرصت تو پوچھیں	bhaTakne se mile fursat to pūchheñ
پتا منزل کا میر کارواں سے	patā manzil kā mīr-e-kārvāñ se
توجہ برق کی حاصل رہی ہے	tavajjoh barq kī hāsil rahī hai
سو ہے آزاد فکر آشیاں سے	so hai āzād fikr-e-āshiyāñ se
ہوا کو رازداں ہم نے بنایا	havā ko rāz-dāñ ham ne banāyā
اور اب ناراض خوشبو کے بیاں سے	aur ab nārāz ḳhushbū ke bayāñ se
ضروری ہو گئی ہے دل کی زینت	zarūrī ho ga.ī hai dil kī zīnat
مکیں پہچانے جاتے ہیں مکاں سے	makīñ pahchāne jaate haiñ makāñ se
فنا فی العشق ہونا چاہتے تھے	fanā-fil-ishq honā chāhte the
مگر فرصت نہ تھی کار جہاں سے	magar fursat na thī kār-e-jahāñ se
وگرنہ فصل گل کی قدر کیا تھی	vagarna fasl-e-gul kī qadr kyā thī
بڑی حکمت ہے وابستہ خزاں سے	baḌī hikmat hai vābasta ḳhizāñ se
کسی نے بات کی تھی ہنس کے شاید	kisī ne baat kī thī hañs ke shāyad
زمانے بھر سے ہیں ہم خود گماں سے	zamāne bhar se haiñ ham ḳhud gumāñ se
میں اک اک تیر پہ خود ڈھال بنتی	maiñ ik ik tiir pe ḳhud Dhaal bantī
اگر ہوتا وہ دشمن کی کماں سے	agar hotā vo dushman kī kamāñ se
جو سبزہ دیکھ کر خیمے لگائیں	jo sabza dekh kar ḳheme lagā.eñ
انہیں تکلیف کیوں پہنچے خزاں سے	unheñ taklīf kyuuñ pahuñche ḳhizāñ se
جو اپنے پیڑ جلتے چھوڑ جائیں	jo apne peḌ jalte chhoḌ jaa.eñ
انہیں کیا حق کہ روٹھیں باغباں سے	unheñ kyā haq ki rūTheñ bāġhbāñ se
اپنی ہی صدا سنوں کہاں تک	apnī hī sadā sunūñ kahāñ tak
جنگل کی ہوا رہوں کہاں تک	jañgal kī havā rahūñ kahāñ tak
ہر بار ہوا نہ ہوگی در پر	har baar havā na hogī dar par
ہر بار مگر اٹھوں کہاں تک	har baar magar uThūñ kahāñ tak
دم گھٹتا ہے گھر میں حبس وہ ہے	dam ghaTtā hai ghar meñ habs vo hai
خوشبو کے لئے رکوں کہاں تک	ḳhushbū ke liye rukūñ kahāñ tak
پھر آ کے ہوائیں کھول دیں گی	phir aa ke havā.eñ khol deñgī
زخم اپنے رفو کروں کہاں تک	zaḳhm apne rafū karūñ kahāñ tak
ساحل پہ سمندروں سے بچ کر	sāhil pe samundaroñ se bach kar
میں نام ترا لکھوں کہاں تک	maiñ naam tirā likhūñ kahāñ tak
تنہائی کا ایک ایک لمحہ	tanhā.ī kā ek ek lamha
ہنگاموں سے قرض لوں کہاں تک	hañgāmoñ se qarz luuñ kahāñ tak
گر لمس نہیں تو لفظ ہی بھیج	gar lams nahīñ to lafz hī bhej
میں تجھ سے جدا رہوں کہاں تک	maiñ tujh se judā rahūñ kahāñ tak
سکھ سے بھی تو دوستی کبھی ہو	sukh se bhī to dostī kabhī ho
دکھ سے ہی گلے ملوں کہاں تک	dukh se hī gale milūñ kahāñ tak
منسوب ہو ہر کرن کسی سے	mansūb ho har kiran kisī se
اپنے ہی لیے جلوں کہاں تک	apne hī liye jalūñ kahāñ tak
آنچل مرے بھر کے پھٹ رہے ہیں	āñchal mire bhar ke phaT rahe haiñ
پھول اس کے لئے چنوں کہاں تک	phuul us ke liye chunūñ kahāñ tak
پورا دکھ اور آدھا چاند	puurā dukh aur aadhā chāñd
ہجر کی شب اور ایسا چاند	hijr kī shab aur aisā chāñd
دن میں وحشت بہل گئی	din meñ vahshat bahal ga.ī
رات ہوئی اور نکلا چاند	raat huī aur niklā chāñd
کس مقتل سے گزرا ہوگا	kis maqtal se guzrā hogā
اتنا سہما سہما چاند	itnā sahmā sahmā chāñd
یادوں کی آباد گلی میں	yādoñ kī ābād galī meñ
گھوم رہا ہے تنہا چاند	ghuum rahā hai tanhā chāñd
میری کروٹ پر جاگ اٹھے	merī karvaT par jaag uTThe
نیند کا کتنا کچا چاند	niiñd kā kitnā kachchā chāñd
میرے منہ کو کس حیرت سے	mere muñh ko kis hairat se
دیکھ رہا ہے بھولا چاند	dekh rahā hai bholā chāñd
اتنے گھنے بادل کے پیچھے	itne ghane bādal ke pīchhe
کتنا تنہا ہوگا چاند	kitnā tanhā hogā chāñd
آنسو روکے نور نہائے	aañsū roke nuur nahā.e
دل دریا تن صحرا چاند	dil dariyā tan sahrā chāñd
اتنے روشن چہرے پر بھی	itne raushan chehre par bhī
سورج کا ہے سایا چاند	sūraj kā hai saayā chāñd
جب پانی میں چہرہ دیکھا	jab paanī meñ chehra dekhā
تو نے کس کو سوچا چاند	tū ne kis ko sochā chāñd
برگد کی اک شاخ ہٹا کر	bargad kī ik shāḳh haTā kar
جانے کس کو جھانکا چاند	jaane kis ko jhāñkā chāñd
بادل کے ریشم جھولے میں	bādal ke resham jhūle meñ
بھور سمے تک سویا چاند	bhor samay tak soyā chāñd
رات کے شانے پر سر رکھے	raat ke shāne par sar rakkhe
دیکھ رہا ہے سپنا چاند	dekh rahā hai sapnā chāñd
سوکھے پتوں کے جھرمٹ پر	sūkhe pattoñ ke jhurmuT par
شبنم تھی یا ننھا چاند	shabnam thī yā nanhā chāñd
ہاتھ ہلا کر رخصت ہوگا	haath hilā kar ruḳhsat hogā
اس کی صورت ہجر کا چاند	us kī sūrat hijr kā chāñd
صحرا صحرا بھٹک رہا ہے	sahrā sahrā bhaTak rahā hai
اپنے عشق میں سچا چاند	apne ishq meñ sachchā chāñd
رات کے شاید ایک بجے ہیں	raat ke shāyad ek baje haiñ
سوتا ہوگا میرا چاند	sotā hogā merā chāñd
بجا کہ آنکھ میں نیندوں کے سلسلے بھی نہیں	bajā ki aañkh meñ nīndoñ ke silsile bhī nahīñ
شکست خواب کے اب مجھ میں حوصلے بھی نہیں	shikast-e-ḳhvāb ke ab mujh meñ hausle bhī nahīñ
نہیں نہیں یہ خبر دشمنوں نے دی ہوگی	nahīñ nahīñ ye ḳhabar dushmanoñ ne dī hogī
وہ آئے آ کے چلے بھی گئے ملے بھی نہیں	vo aa.e aa ke chale bhī ga.e mile bhī nahīñ
یہ کون لوگ اندھیروں کی بات کرتے ہیں	ye kaun log añdheroñ kī baat karte haiñ
ابھی تو چاند تری یاد کے ڈھلے بھی نہیں	abhī to chāñd tirī yaad ke Dhale bhī nahīñ
ابھی سے میرے رفوگر کے ہاتھ تھکنے لگے	abhī se mere rafūgar ke haath thakne lage
ابھی تو چاک مرے زخم کے سلے بھی نہیں	abhī to chaak mire zaḳhm ke sile bhī nahīñ
خفا اگرچہ ہمیشہ ہوئے مگر اب کے	ḳhafā agarche hamesha hue magar ab ke
وہ برہمی ہے کہ ہم سے انہیں گلے بھی نہیں	vo barhamī hai ki ham se unheñ gile bhī nahīñ
تیری خوشبو کا پتا کرتی ہے	terī ḳhushbū kā patā kartī hai
مجھ پہ احسان ہوا کرتی ہے	mujh pe ehsān havā kartī hai
چوم کر پھول کو آہستہ سے	chuum kar phuul ko āhista se
معجزہ باد صبا کرتی ہے	mo.ajaza bād-e-sabā kartī hai
کھول کر بند قبا گل کے ہوا	khol kar band-e-qabā gul ke havā
آج خوشبو کو رہا کرتی ہے	aaj ḳhushbū ko rihā kartī hai
ابر برستے تو عنایت اس کی	abr baraste to ināyat us kī
شاخ تو صرف دعا کرتی ہے	shāḳh to sirf duā kartī hai
زندگی پھر سے فضا میں روشن	zindagī phir se fazā meñ raushan
مشعل برگ حنا کرتی ہے	mish.al-e-barg-e-hinā kartī hai
ہم نے دیکھی ہے وہ اجلی ساعت	ham ne dekhī hai vo ujlī saa.at
رات جب شعر کہا کرتی ہے	raat jab sher kahā kartī hai
شب کی تنہائی میں اب تو اکثر	shab kī tanhā.ī meñ ab to akasr
گفتگو تجھ سے رہا کرتی ہے	guftugū tujh se rahā kartī hai
دل کو اس راہ پہ چلنا ہی نہیں	dil ko us raah pe chalnā hī nahīñ
جو مجھے تجھ سے جدا کرتی ہے	jo mujhe tujh se judā kartī hai
زندگی میری تھی لیکن اب تو	zindagī merī thī lekin ab to
تیرے کہنے میں رہا کرتی ہے	tere kahne meñ rahā kartī hai
اس نے دیکھا ہی نہیں ورنہ یہ آنکھ	us ne dekhā hī nahīñ varna ye aañkh
دل کا احوال کہا کرتی ہے	dil kā ahvāl kahā kartī hai
مصحف دل پہ عجب رنگوں میں	mus.haf-e-dil pe ajab rañgoñ meñ
ایک تصویر بنا کرتی ہے	ek tasvīr banā kartī hai
بے نیاز کف دریا انگشت	be-niyāz-e-kaf-e-dariyā añgusht
ریت پر نام لکھا کرتی ہے	ret par naam likhā kartī hai
دیکھ تو آن کے چہرہ میرا	dekh tū aan ke chehra merā
اک نظر بھی تری کیا کرتی ہے	ik nazar bhī tirī kyā kartī hai
زندگی بھر کی یہ تاخیر اپنی	zindagī bhar kī ye tāḳhīr apnī
رنج ملنے کا سوا کرتی ہے	rañj milne kā sivā kartī hai
شام پڑتے ہی کسی شخص کی یاد	shaam paḌte hī kisī shaḳhs kī yaad
کوچۂ جاں میں صدا کرتی ہے	kūcha-e-jāñ meñ sadā kartī hai
مسئلہ جب بھی چراغوں کا اٹھا	mas.ala jab bhī charāġhoñ kā uThā
فیصلہ صرف ہوا کرتی ہے	faisla sirf havā kartī hai
مجھ سے بھی اس کا ہے ویسا ہی سلوک	mujh se bhī us kā hai vaisā hī sulūk
حال جو تیرا انا کرتی ہے	haal jo terā anā kartī hai
دکھ ہوا کرتا ہے کچھ اور بیاں	dukh huā kartā hai kuchh aur bayāñ
بات کچھ اور ہوا کرتی ہے	baat kuchh aur huā kartī hai
فضا کا حبس شگوفوں کو باس کیا دے گا	fazā kā habs shagūfoñ ko baas kyā degā
بدن دریدہ کسی کو لباس کیا دے گا	badan-darīda kisī ko libās kyā degā
یہ دل کہ قحط انا سے غریب ٹھہرا ہے	ye dil ki qahat-e-anā se ġharīb Thahrā hai
مری زباں کو زر التماس کیا دے گا	mirī zabāñ ko zar-e-iltimās kyā degā
جو دے سکا نہ پہاڑوں کو برف کی چادر	jo de sakā na pahāḌoñ ko barf kī chādar
وہ میری بانجھ زمیں کو کپاس کیا دے گا	vo merī bāñjh zamīñ ko kapās kyā degā
یہ شہر یوں بھی تو دہشت بھرا نگر ہے یہاں	ye shahr yuuñ bhī to dahshat bharā nagar hai yahāñ
دلوں کا شور ہوا کو ہراس کیا دے گا	diloñ kā shor havā ko hirās kyā degā
وہ زخم دے کے مجھے حوصلہ بھی دیتا ہے	vo zaḳhm de ke mujhe hausla bhī detā hai
اب اس سے بڑھ کے طبیعت شناس کیا دے گا	ab is se baḌh ke tabī.at-shanās kyā degā
جو اپنی ذات سے باہر نہ آ سکا اب تک	jo apnī zaat se bāhar na aa sakā ab tak
وہ پتھروں کو متاع حواس کیا دے گا	vo pattharoñ ko matā-e-havās kyā degā
وہ میرے اشک بجھائے گا کس طرح محسنؔ	vo mere ashk bujhā.egā kis tarah 'mohsin'
سمندروں کو وہ صحرا کی پیاس کیا دے گا	samundaroñ ko vo sahrā kī pyaas kyā degā
میں کل تنہا تھا خلقت سو رہی تھی	maiñ kal tanhā thā ḳhilqat so rahī thī
مجھے خود سے بھی وحشت ہو رہی تھی	mujhe ḳhud se bhī vahshat ho rahī thī
اسے جکڑا ہوا تھا زندگی نے	use jakḌā huā thā zindagī ne
سرہانے موت بیٹھی رو رہی تھی	sirhāne maut baiThī ro rahī thī
کھلا مجھ پر کہ میری خوش نصیبی	khulā mujh par ki merī ḳhush-nasībī
مرے رستے میں کانٹے بو رہی تھی	mire raste meñ kāñTe bo rahī thī
مجھے بھی نارسائی کا ثمر دے	mujhe bhī nā-rasā.ī kā samar de
مجھے تیری تمنا جو رہی تھی	mujhe terī tamannā jo rahī thī
مرا قاتل مرے اندر چھپا تھا	mirā qātil mire andar chhupā thā
مگر بد نام خلقت ہو رہی تھی	magar bad-nām ḳhilqat ho rahī thī
بغاوت کر کے خود اپنے لہو سے	baġhāvat kar ke ḳhud apne lahū se
غلامی داغ اپنے دھو رہی تھی	ġhulāmī daaġh apne dho rahī thī
لبوں پر تھا سکوت مرگ لیکن	laboñ par thā sukūt-e-marg lekin
مرے دل میں قیامت سو رہی تھی	mire dil meñ qayāmat so rahī thī
بجز موج فنا دنیا میں محسنؔ	ba-juz mauj-e-fanā duniyā meñ 'mohsin'
ہماری جستجو کس کو رہی تھی	hamārī justujū kis ko rahī thī
عجیب خوف مسلط تھا کل حویلی پر	ajiib ḳhauf musallat thā kal havelī par
لہو چراغ جلاتی رہی ہتھیلی پر	lahu charāġh jalātī rahī hathelī par
سنے گا کون مگر احتجاج خوشبو کا	sunegā kaun magar ehtijāj ḳhushbū kā
کہ سانپ زہر چھڑکتا رہا چنبیلی پر	ki saañp zahar chhiḌaktā rahā chamelī par
شب فراق مری آنکھ کو تھکن سے بچا	shab-e-firāq mirī aañkh ko thakan se bachā
کہ نیند وار نہ کر دے تری سہیلی پر	ki niiñd vaar na kar de tirī sahelī par
وہ بے وفا تھا تو پھر اتنا مہرباں کیوں تھا	vo bevafā thā to phir itnā mehrbāñ kyuuñ thā
بچھڑ کے اس سے میں سوچوں اسی پہیلی پر	bichhaḌ ke us se maiñ sochūñ usī pahelī par
جلا نہ گھر کا اندھیرا چراغ سے محسنؔ	jalā na ghar kā añdherā charāġh se 'mohsin'
ستم نہ کر مری جاں اپنے یار بیلی پر	sitam na kar mirī jaañ apne yaar belī par
جگنو گہر چراغ اجالے تو دے گیا	jugnū guhar charāġh ujāle to de gayā
وہ خود کو ڈھونڈنے کے حوالے تو دے گیا	vo ḳhud ko DhūñDne ke havāle to de gayā
اب اس سے بڑھ کے کیا ہو وراثت فقیر کی	ab is se baḌh ke kyā ho virāsat faqīr kī
بچوں کو اپنی بھیک کے پیالے تو دے گیا	bachchoñ ko apnī bhiik ke pyāle to de gayā
اب میری سوچ سائے کی صورت ہے اس کے گرد	ab merī soch saa.e kī sūrat hai us ke gird
میں بجھ کے اپنے چاند کو ہالے تو دے گیا	maiñ bujh ke apne chāñd ko haale to de gayā
شاید کہ فصل سنگ زنی کچھ قریب ہے	shāyad ki fasl-e-sañg-zanī kuchh qarīb hai
وہ کھیلنے کو برف کے گالے تو دے گیا	vo khelne ko barf ke gaale to de gayā
اہل طلب پہ اس کے لیے فرض ہے دعا	ahl-e-talab pe us ke liye farz hai duā
خیرات میں وہ چند نوالے تو دے گیا	ḳhairāt meñ vo chand nivāle to de gayā
محسنؔ اسے قبا کی ضرورت نہ تھی مگر	'mohsin' use qabā kī zarūrat na thī magar
دنیا کو روز و شب کے دوشالے تو دے گیا	duniyā ko roz-o-shab ke doshāle to de gayā
زخم کے پھول سے تسکین طلب کرتی ہے	zaḳhm ke phuul se taskīn talab kartī hai
بعض اوقات مری روح غضب کرتی ہے	ba.az auqāt mirī ruuh ġhazab kartī hai
جو تری زلف سے اترے ہوں مرے آنگن میں	jo tirī zulf se utre hoñ mire āñgan meñ
چاندنی ایسے اندھیروں کا ادب کرتی ہے	chāñdnī aise añdheroñ kā adab kartī hai
اپنے انصاف کی زنجیر نہ دیکھو کہ یہاں	apne insāf kī zanjīr na dekho ki yahāñ
مفلسی ذہن کی فریاد بھی کب کرتی ہے	muflisī zehn kī fariyād bhī kab kartī hai
صحن گلشن میں ہواؤں کی صدا غور سے سن	sehn-e-gulshan meñ havāoñ kī sadā ġhaur se sun
ہر کلی ماتم‌ صد جشن طرب کرتی ہے	har kalī mātam-e-sad-jashn-e-tarab kartī hai
صرف دن ڈھلنے پہ موقوف نہیں ہے محسنؔ	sirf din Dhalne pe mauqūf nahīñ hai 'mohsin'
زندگی زلف کے سائے میں بھی شب کرتی ہے	zindagī zulf ke saa.e meñ bhī shab kartī hai
اب کے بارش میں تو یہ کار زیاں ہونا ہی تھا	ab ke bārish meñ to ye kār-e-ziyāñ honā hī thā
اپنی کچی بستیوں کو بے نشاں ہونا ہی تھا	apnī kachchī bastiyoñ ko be-nishāñ honā hī thā
کس کے بس میں تھا ہوا کی وحشتوں کو روکنا	kis ke bas meñ thā havā kī vahshatoñ ko roknā
برگ گل کو خاک شعلے کو دھواں ہونا ہی تھا	barg-e-gul ko ḳhaak sho.ale ko dhuāñ honā hī thā
جب کوئی سمت سفر طے تھی نہ حد رہ گزر	jab koī samt-e-safar tai thī na hadd-e-rahguzar
اے مرے رہ رو سفر تو رائیگاں ہونا ہی تھا	ai mire rah-rau safar to rā.egāñ honā hī thā
مجھ کو رکنا تھا اسے جانا تھا اگلے موڑ تک	mujh ko ruknā thā use jaanā thā agle moḌ tak
فیصلہ یہ اس کے میرے درمیاں ہونا ہی تھا	faisla ye us ke mere darmiyāñ honā hī thā
چاند کو چلنا تھا بہتی سیپیوں کے ساتھ ساتھ	chāñd ko chalnā thā bahtī sīpiyoñ ke saath saath
معجزہ یہ بھی تہہ آب رواں ہونا ہی تھا	mo.ajiza ye bhī tah-e-āb-e-ravāñ honā hī thā
میں نئے چہروں پہ کہتا تھا نئی غزلیں سدا	maiñ na.e chehroñ pe kahtā thā na.ī ġhazleñ sadā
میری اس عادت سے اس کو بد گماں ہونا ہی تھا	merī is aadat se us ko bad-gumāñ honā hī thā
شہر سے باہر کی ویرانی بسانا تھی مجھے	shahr se bāhar kī vīrānī basānā thī mujhe
اپنی تنہائی پہ کچھ تو مہرباں ہونا ہی تھا	apnī tanhā.ī pe kuchh to mehrbāñ honā hī thā
اپنی آنکھیں دفن کرنا تھیں غبار خاک میں	apnī āñkheñ dafn karnā thiiñ ġhubār-e-ḳhāk meñ
یہ ستم بھی ہم پہ زیر آسماں ہونا ہی تھا	ye sitam bhī ham pe zer-e-āsmāñ honā hī thā
بے صدا بستی کی رسمیں تھیں یہی محسنؔ مرے	be-sadā bastī kī rasmeñ thiiñ yahī 'mohsin' mire
میں زباں رکھتا تھا مجھ کو بے زباں ہونا ہی تھا	maiñ zabāñ rakhtā thā mujh ko be-zabāñ honā hī thā
ہر ایک شب یوں ہی دیکھیں گی سوئے در آنکھیں	har ek shab yūñhī dekheñgī sū-e-dar āñkheñ
تجھے گنوا کے نہ سوئیں گی عمر بھر آنکھیں	tujhe gañvā ke na so.eñgī umr-bhar āñkheñ
طلوع صبح سے پہلے ہی بجھ نہ جائیں کہیں	tulū-e-sub.h se pahle hī bujh na jaa.eñ kahīñ
یہ دشت شب میں ستاروں کی ہم سفر آنکھیں	ye dasht-e-shab meñ sitāroñ kī ham-safar āñkheñ
ستم یہ کم تو نہیں دل گرفتگی کے لئے	sitam ye kam to nahīñ dil giraftagī ke liye
میں شہر بھر میں اکیلا ادھر ادھر آنکھیں	maiñ shahr bhar meñ akelā idhar-udhar āñkheñ
شمار اس کی سخاوت کا کیا کریں کہ وہ شخص	shumār us kī saḳhāvat kā kyā kareñ ki vo shaḳhs
چراغ بانٹتا پھرتا ہے چھین کر آنکھیں	charāġh bāñTtā phirtā hai chhīn kar āñkheñ
میں زخم زخم ہوا جب تو مجھ پہ بھید کھلا	maiñ zaḳhm zaḳhm huā jab to mujh pe bhed khulā
کہ پتھروں کو سمجھتی رہیں گہر آنکھیں	ki pattharoñ ko samajhtī rahīñ guhar āñkheñ
میں اپنے اشک سنبھالوں گا کب تلک محسنؔ	maiñ apne ashk sañbhālūñgā kab talak 'mohsin'
زمانہ سنگ بکف ہے تو شیشہ گر آنکھیں	zamāna sañg-ba-kaf hai to shīshagar āñkheñ
اجڑے ہوئے لوگوں سے گریزاں نہ ہوا کر	ujḌe hue logoñ se gurezāñ na huā kar
حالات کی قبروں کے یہ کتبے بھی پڑھا کر	hālāt kī qabroñ ke ye katbe bhī paḌhā kar
کیا جانئے کیوں تیز ہوا سوچ میں گم ہے	kyā jāniye kyuuñ tez havā soch meñ gum hai
خوابیدہ پرندوں کو درختوں سے اڑا کر	ḳhvābīda parindoñ ko daraḳhtoñ se uḌā kar
اس شخص کے تم سے بھی مراسم ہیں تو ہوں گے	us shaḳhs ke tum se bhī marāsim haiñ to hoñge
وہ جھوٹ نہ بولے گا مرے سامنے آ کر	vo jhuuT na bolegā mire sāmne aa kar
ہر وقت کا ہنسنا تجھے برباد نہ کر دے	har vaqt kā hañsnā tujhe barbād na kar de
تنہائی کے لمحوں میں کبھی رو بھی لیا کر	tanhā.ī ke lamhoñ meñ kabhī ro bhī liyā kar
وہ آج بھی صدیوں کی مسافت پہ کھڑا ہے	vo aaj bhī sadiyoñ kī masāfat pe khaḌā hai
ڈھونڈا تھا جسے وقت کی دیوار گرا کر	DhūñDā thā jise vaqt kī dīvār girā kar
اے دل تجھے دشمن کی بھی پہچان کہاں ہے	ai dil tujhe dushman kī bhī pahchān kahāñ hai
تو حلقۂ یاراں میں بھی محتاط رہا کر	tū halqa-e-yārāñ meñ bhī mohtāt rahā kar
اس شب کے مقدر میں سحر ہی نہیں محسنؔ	is shab ke muqaddar meñ sahar hī nahīñ 'mohsin'
دیکھا ہے کئی بار چراغوں کو بجھا کر	dekhā hai ka.ī baar charāġhoñ ko bujhā kar
جب سے اس نے شہر کو چھوڑا ہر رستہ سنسان ہوا	jab se us ne shahr ko chhoḌā har rasta sunsān huā
اپنا کیا ہے سارے شہر کا اک جیسا نقصان ہوا	apnā kyā hai saare shahr kā ik jaisā nuqsān huā
یہ دل یہ آسیب کی نگری مسکن سوچوں وہموں کا	ye dil ye aaseb kī nagrī maskan sochūñ vahmoñ kā
سوچ رہا ہوں اس نگری میں تو کب سے مہمان ہوا	soch rahā huuñ is nagrī meñ tū kab se mehmān huā
صحرا کی منہ زور ہوائیں اوروں سے منسوب ہوئیں	sahrā kī muñh-zor havā.eñ auroñ se mansūb huiiñ
مفت میں ہم آوارہ ٹھہرے مفت میں گھر ویران ہوا	muft meñ ham āvāra Thahre muft meñ ghar vīrān huā
میرے حال پہ حیرت کیسی درد کے تنہا موسم میں	mere haal pe hairat kaisī dard ke tanhā mausam meñ
پتھر بھی رو پڑتے ہیں انسان تو پھر انسان ہوا	patthar bhī ro paḌte haiñ insān to phir insān huā
اتنی دیر میں اجڑے دل پر کتنے محشر بیت گئے	itnī der meñ ujḌe dil par kitne mahshar biit ga.e
جتنی دیر میں تجھ کو پا کر کھونے کا امکان ہوا	jitnī der meñ tujh ko pā kar khone kā imkān huā
کل تک جس کے گرد تھا رقصاں اک انبوہ ستاروں کا	kal tak jis ke gird thā raqsāñ ik amboh sitāroñ kā
آج اسی کو تنہا پا کر میں تو بہت حیران ہوا	aaj usī ko tanhā pā kar maiñ to bahut hairān huā
اس کے زخم چھپا کر رکھیے خود اس شخص کی نظروں سے	us ke zaḳhm chhupā kar rakhiye ḳhud us shaḳhs kī nazroñ se
اس سے کیسا شکوہ کیجے وہ تو ابھی نادان ہوا	us se kaisā shikva kiije vo to abhī nādān huā
جن اشکوں کی پھیکی لو کو ہم بے کار سمجھتے تھے	jin ashkoñ kī phīkī lau ko ham be-kār samajhte the
ان اشکوں سے کتنا روشن اک تاریک مکان ہوا	un ashkoñ se kitnā raushan ik tārīk makān huā
یوں بھی کم آمیز تھا محسنؔ وہ اس شہر کے لوگوں میں	yuuñ bhī kam-āmez thā 'mohsin' vo is shahr ke logoñ meñ
لیکن میرے سامنے آ کر اور بھی کچھ انجان ہوا	lekin mere sāmne aa kar aur bhī kuchh anjān huā
اب وہ طوفاں ہے نہ وہ شور ہواؤں جیسا	ab vo tūfāñ hai na vo shor havāoñ jaisā
دل کا عالم ہے ترے بعد خلاؤں جیسا	dil kā aalam hai tire ba.ad ḳhalāoñ jaisā
کاش دنیا مرے احساس کو واپس کر دے	kaash duniyā mire ehsās ko vāpas kar de
خامشی کا وہی انداز صداؤں جیسا	ḳhāmushī kā vahī andāz sadāoñ jaisā
پاس رہ کر بھی ہمیشہ وہ بہت دور ملا	paas rah kar bhī hamesha vo bahut duur milā
اس کا انداز تغافل تھا خداؤں جیسا	us kā andāz-e-taġhāful thā ḳhudāoñ jaisā
کتنی شدت سے بہاروں کو تھا احساس‌ مآل	kitnī shiddat se bahāroñ ko thā ehsās-e-ma.āl
پھول کھل کر بھی رہا زرد خزاؤں جیسا	phuul khil kar bhī rahā zard ḳhizāoñ jaisā
کیا قیامت ہے کہ دنیا اسے سردار کہے	kyā qayāmat hai ki duniyā use sardār kahe
جس کا انداز سخن بھی ہو گداؤں جیسا	jis kā andāz-e-suḳhan bhī ho gadāoñ jaisā
پھر تری یاد کے موسم نے جگائے محشر	phir tirī yaad ke mausam ne jagā.e mahshar
پھر مرے دل میں اٹھا شور ہواؤں جیسا	phir mire dil meñ uThā shor havāoñ jaisā
بارہا خواب میں پا کر مجھے پیاسا محسنؔ	bārhā ḳhvāb meñ pā kar mujhe pyāsā 'mohsin'
اس کی زلفوں نے کیا رقص گھٹاؤں جیسا	us kī zulfoñ ne kiyā raqs ghaTāoñ jaisā
اگرچہ میں اک چٹان سا آدمی رہا ہوں	agarche maiñ ik chaTān sā aadmī rahā huuñ
مگر ترے بعد حوصلہ ہے کہ جی رہا ہوں	magar tire ba.ad hausla hai ki jī rahā huuñ
وہ ریزہ ریزہ مرے بدن میں اتر رہا ہے	vo reza reza mire badan meñ utar rahā hai
میں قطرہ قطرہ اسی کی آنکھوں کو پی رہا ہوں	maiñ qatra qatra usī kī āñkhoñ ko pī rahā huuñ
تری ہتھیلی پہ کس نے لکھا ہے قتل میرا	tirī hathelī pe kis ne likkhā hai qatl merā
مجھے تو لگتا ہے میں ترا دوست بھی رہا ہوں	mujhe to lagtā hai maiñ tirā dost bhī rahā huuñ
کھلی ہیں آنکھیں مگر بدن ہے تمام پتھر	khulī haiñ āñkheñ magar badan hai tamām patthar
کوئی بتائے میں مر چکا ہوں کہ جی رہا ہوں	koī batā.e maiñ mar chukā huuñ ki jī rahā huuñ
کہاں ملے گی مثال میری ستم گری کی	kahāñ milegī misāl merī sitamgarī kī
کہ میں گلابوں کے زخم کانٹوں سے سی رہا ہوں	ki maiñ gulāboñ ke zaḳhm kāñToñ se sī rahā huuñ
نہ پوچھ مجھ سے کہ شہر والوں کا حال کیا تھا	na pūchh mujh se ki shahr vāloñ kā haal kyā thā
کہ میں تو خود اپنے گھر میں بھی دو گھڑی رہا ہوں	ki maiñ to ḳhud apne ghar meñ bhī do ghaḌī rahā huuñ
ملا تو بیتے دنوں کا سچ اس کی آنکھ میں تھا	milā to biite dinoñ kā sach us kī aañkh meñ thā
وہ آشنا جس سے مدتوں اجنبی رہا ہوں	vo āshnā jis se muddatoñ ajnabī rahā huuñ
بھلا دے مجھ کو کہ بے وفائی بجا ہے لیکن	bhulā de mujh ko ki bevafā.ī bajā hai lekin
گنوا نہ مجھ کو کہ میں تری زندگی رہا ہوں	gañvā na mujh ko ki maiñ tirī zindagī rahā huuñ
وہ اجنبی بن کے اب ملے بھی تو کیا ہے محسنؔ	vo ajnabī ban ke ab mile bhī to kyā hai 'mohsin'
یہ ناز کم ہے کہ میں بھی اس کا کبھی رہا ہوں	ye naaz kam hai ki maiñ bhī us kā kabhī rahā huuñ
خود اپنے دل میں خراشیں اتارنا ہوں گی	ḳhud apne dil meñ ḳharāsheñ utārnā hoñgī
ابھی تو جاگ کے راتیں گزارنا ہوں گی	abhī to jaag ke rāteñ guzārnā hoñgī
ترے لیے مجھے ہنس ہنس کے بولنا ہوگا	tire liye mujhe hañs hañs ke bolnā hogā
مرے لیے تجھے زلفیں سنوارنا ہوں گی	mire liye tujhe zulfeñ sañvārnā hoñgī
تری صدا سے تجھی کو تراشنا ہوگا	tirī sadā se tujhī ko tarāshnā hogā
ہوا کی چاپ سے شکلیں ابھارنا ہوں گی	havā kī chaap se shakleñ ubhārnā hoñgī
ابھی تو تیری طبیعت کو جیتنے کے لیے	abhī to terī tabī.at ko jītne ke liye
دل و نگاہ کی شرطیں بھی ہارنا ہوں گی	dil o nigāh kī sharteñ bhī hārnā hoñgī
ترے وصال کی خواہش کے تیز رنگوں سے	tire visāl kī ḳhvāhish ke tez rañgoñ se
ترے فراق کی صبحیں نکھارنا ہوں گی	tire firāq kī sub.heñ nikhārnā hoñgī
یہ شاعری یہ کتابیں یہ آیتیں دل کی	ye shā.irī ye kitābeñ ye āyateñ dil kī
نشانیاں یہ سبھی تجھ پہ وارنا ہوں گی	nishāniyāñ ye sabhī tujh pe vārnā hoñgī
میں دل پہ جبر کروں گا تجھے بھلا دوں گا	maiñ dil pe jabr karūñgā tujhe bhulā dūñgā
مروں گا خود بھی تجھے بھی کڑی سزا دوں گا	marūñgā ḳhud bhī tujhe bhī kaḌī sazā dūñgā
یہ تیرگی مرے گھر کا ہی کیوں مقدر ہو	ye tīrgī mire ghar kā hī kyuuñ muqaddar ho
میں تیرے شہر کے سارے دیئے بجھا دوں گا	maiñ tere shahar ke saare diye bujhā dūñgā
ہوا کا ہاتھ بٹاؤں گا ہر تباہی میں	havā kā haath baTā.ūñgā har tabāhī meñ
ہرے شجر سے پرندے میں خود اڑا دوں گا	hare shajar se parinde maiñ ḳhud uḌā dūñgā
وفا کروں گا کسی سوگوار چہرے سے	vafā karūñgā kisī sogvār chehre se
پرانی قبر پہ کتبہ نیا سجا دوں گا	purānī qabr pe katba nayā sajā dūñgā
اسی خیال میں گزری ہے شام درد اکثر	isī ḳhayāl meñ guzrī hai shām-e-dard akasr
کہ درد حد سے بڑھے گا تو مسکرا دوں گا	ki dard had se baḌhegā to muskurā dūñgā
تو آسمان کی صورت ہے گر پڑے گا کبھی	tū āsmān kī sūrat hai gar paḌegā kabhī
زمیں ہوں میں بھی مگر تجھ کو آسرا دوں گا	zamīñ huuñ maiñ bhī magar tujh ko aasrā dūñgā
بڑھا رہی ہیں مرے دکھ نشانیاں تیری	baḌhā rahī haiñ mire dukh nishāniyāñ terī
میں تیرے خط تری تصویر تک جلا دوں گا	maiñ tere ḳhat tirī tasvīr tak jalā dūñgā
بہت دنوں سے مرا دل اداس ہے محسنؔ	bahut dinoñ se mirā dil udaas hai 'mohsin'
اس آئنے کو کوئی عکس اب نیا دوں گا	is aa.ine ko koī aks ab nayā dūñgā
بھڑکائیں مری پیاس کو اکثر تری آنکھیں	bhaḌkā.eñ mirī pyaas ko aksar tirī āñkheñ
صحرا مرا چہرا ہے سمندر تری آنکھیں	sahrā mirā chehrā hai samundar tirī āñkheñ
پھر کون بھلا داد تبسم انہیں دے گا	phir kaun bhalā dād-e-tabassum unheñ degā
روئیں گی بہت مجھ سے بچھڑ کر تری آنکھیں	ro.eñgī bahut mujh se bichhaḌ kar tirī āñkheñ
خالی جو ہوئی شام غریباں کی ہتھیلی	ḳhālī jo huī shām-e-ġharībāñ kī hathelī
کیا کیا نہ لٹاتی رہیں گوہر تیری آنکھیں	kyā kyā na luTātī rahīñ gauhar terī āñkheñ
بوجھل نظر آتی ہیں بظاہر مجھے لیکن	bojhal nazar aatī haiñ ba-zāhir mujhe lekin
کھلتی ہیں بہت دل میں اتر کر تری آنکھیں	khultī haiñ bahut dil meñ utar kar tirī āñkheñ
اب تک مری یادوں سے مٹائے نہیں مٹتا	ab tak mirī yādoñ se miTā.e nahīñ miTtā
بھیگی ہوئی اک شام کا منظر تری آنکھیں	bhīgī huī ik shaam kā manzar tirī āñkheñ
ممکن ہو تو اک تازہ غزل اور بھی کہہ لوں	mumkin ho to ik taaza ġhazal aur bhī kah luuñ
پھر اوڑھ نہ لیں خواب کی چادر تری آنکھیں	phir oḌh na leñ ḳhvāb kī chādar tirī āñkheñ
میں سنگ صفت ایک ہی رستے میں کھڑا ہوں	maiñ sañg-sifat ek hī raste meñ khaḌā huuñ
شاید مجھے دیکھیں گی پلٹ کر تری آنکھیں	shāyad mujhe dekheñgī palaT kar tirī āñkheñ
یوں دیکھتے رہنا اسے اچھا نہیں محسنؔ	yuuñ dekhte rahnā use achchhā nahīñ 'mohsin'
وہ کانچ کا پیکر ہے تو پتھر تری آنکھیں	vo kāñch kā paikar hai to patthar tirī āñkheñ
اجڑ اجڑ کے سنورتی ہے تیرے ہجر کی شام	ujaḌ ujaḌ ke sañvartī hai tere hijr kī shaam
نہ پوچھ کیسے گزرتی ہے تیرے ہجر کی شام	na pūchh kaise guzartī hai tere hijr kī shaam
یہ برگ برگ اداسی بکھر رہی ہے مری	ye barg barg udāsī bikhar rahī hai mirī
کہ شاخ شاخ اترتی ہے تیرے ہجر کی شام	ki shāḳh shāḳh utartī hai tere hijr kī shaam
اجاڑ گھر میں کوئی چاند کب اترتا ہے	ujaaḌ ghar meñ koī chāñd kab utartā hai
سوال مجھ سے یہ کرتی ہے تیرے ہجر کی شام	savāl mujh se ye kartī hai tere hijr kī shaam
مرے سفر میں اک ایسا بھی موڑ آتا ہے	mire safar meñ ik aisā bhī moḌ aatā hai
جب اپنے آپ سے ڈرتی ہے تیرے ہجر کی شام	jab apne aap se Dartī hai tere hijr kī shaam
بہت عزیز ہیں دل کو یہ زخم زخم رتیں	bahut aziiz haiñ dil ko ye zaḳhm zaḳhm ruteñ
انہی رتوں میں نکھرتی ہے تیرے ہجر کی شام	inhī rutoñ meñ nikhartī hai tere hijr kī shaam
یہ میرا دل یہ سراسر نگارخانۂ غم	ye merā dil ye sarāsar nigār-ḳhāna-e-ġham
سدا اسی میں اترتی ہے تیرے ہجر کی شام	sadā isī meñ utartī hai tere hijr kī shaam
جہاں جہاں بھی ملیں تیری قربتوں کے نشاں	jahāñ jahāñ bhī mileñ terī qurbatoñ ke nishāñ
وہاں وہاں سے ابھرتی ہے تیرے ہجر کی شام	vahāñ vahāñ se ubhartī hai tere hijr kī shaam
یہ حادثہ تجھے شاید اداس کر دے گا	ye hādisa tujhe shāyad udaas kar degā
کہ میرے ساتھ ہی مرتی ہے تیرے ہجر کی شام	ki mere saath hī martī hai tere hijr kī shaam
ایک پل میں زندگی بھر کی اداسی دے گیا	ek pal meñ zindagī bhar kī udāsī de gayā
وہ جدا ہوتے ہوئے کچھ پھول باسی دے گیا	vo judā hote hue kuchh phuul baasī de gayā
نوچ کر شاخوں کے تن سے خشک پتوں کا لباس	noch kar shāḳhoñ ke tan se ḳhushk pattoñ kā libās
زرد موسم بانجھ رت کو بے لباسی دے گیا	zard mausam bāñjh-rut ko be-libāsī de gayā
صبح کے تارے مری پہلی دعا تیرے لیے	sub.h ke taare mirī pahlī duā tere liye
تو دل بے صبر کو تسکیں ذرا سی دے گیا	tū dil-e-be-sabr ko taskīñ zarā sī de gayā
لوگ ملبوں میں دبے سائے بھی دفنانے لگے	log malboñ meñ dabe saa.e bhī dafnāne lage
زلزلہ اہل زمیں کو بد حواسی دے گیا	zalzala ahl-e-zamīñ ko bad-havāsī de gayā
تند جھونکے کی رگوں میں گھول کر اپنا دھواں	tund jhoñke kī ragoñ meñ ghol kar apnā dhuāñ
اک دیا اندھی ہوا کو خود شناسی دے گیا	ik diyā andhī havā ko ḳhud-shanāsī de gayā
لے گیا محسنؔ وہ مجھ سے ابر بنتا آسماں	le gayā 'mohsin' vo mujh se abr bantā āsmāñ
اس کے بدلے میں زمیں صدیوں کی پیاسی دے گیا	us ke badle meñ zamīñ sadiyoñ kī pyāsī de gayā
ہم جو پہنچے سر مقتل تو یہ منظر دیکھا	ham jo pahuñche sar-e-maqtal to ye manzar dekhā
سب سے اونچا تھا جو سر نوک سناں پر دیکھا	sab se ūñchā thā jo sar nok-e-sināñ par dekhā
ہم سے مت پوچھ کہ کب چاند ابھرتا ہے یہاں	ham se mat pūchh ki kab chāñd ubhartā hai yahāñ
ہم نے سورج بھی ترے شہر میں آ کر دیکھا	ham ne sūraj bhī tire shahr meñ aa kar dekhā
ایسے لپٹے ہیں در و بام سے اب کے جیسے	aise lipTe haiñ dar-o-bām se ab ke jaise
حادثوں نے بڑی مدت میں مرا گھر دیکھا	hādsoñ ne baḌī muddat meñ mirā ghar dekhā
اب یہ سوچا ہے کہ اوروں کا کہا مانیں گے	ab ye sochā hai ki auroñ kā kahā māneñge
اپنی آنکھوں پہ بھروسا تو بہت کر دیکھا	apnī āñkhoñ pe bharosā to bahut kar dekhā
ایک اک پل میں اترتا رہا صدیوں کا عذاب	ek ik pal meñ utartā rahā sadiyoñ kā azaab
ہجر کی رات گزاری ہے کہ محشر دیکھا	hijr kī raat guzārī hai ki mahshar dekhā
مجھ سے مت پوچھ مری تشنہ لبی کے تیور	mujh se mat pūchh mirī tishna-labī ke tevar
ریت چمکی تو یہ سمجھو کہ سمندر دیکھا	ret chamkī to ye samjho ki samundar dekhā
دکھ ہی ایسا تھا کہ محسنؔ ہوا گم سم ورنہ	dukh hī aisā thā ki 'mohsin' huā gum-sum varna
غم چھپا کر اسے ہنستے ہوئے اکثر دیکھا	ġham chhupā kar use hañste hue aksar dekhā
ذکر شب فراق سے وحشت اسے بھی تھی	zikr-e-shab-e-firāq se vahshat use bhī thī
میری طرح کسی سے محبت اسے بھی تھی	merī tarah kisī se mohabbat use bhī thī
مجھ کو بھی شوق تھا نئے چہروں کی دید کا	mujh ko bhī shauq thā na.e chehroñ kī diid kā
رستہ بدل کے چلنے کی عادت اسے بھی تھی	rasta badal ke chalne kī aadat use bhī thī
اس رات دیر تک وہ رہا محو گفتگو	is raat der tak vo rahā mahv-e-guftugū
مصروف میں بھی کم تھا فراغت اسے بھی تھی	masrūf maiñ bhī kam thā farāġhat use bhī thī
مجھ سے بچھڑ کے شہر میں گھل مل گیا وہ شخص	mujh se bichhaḌ ke shahr meñ ghul-mil gayā vo shaḳhs
حالانکہ شہر بھر سے عداوت اسے بھی تھی	hālāñki shahr-bhar se adāvat use bhī thī
وہ مجھ سے بڑھ کے ضبط کا عادی تھا جی گیا	vo mujh se baḌh ke zabt kā aadī thā jī gayā
ورنہ ہر ایک سانس قیامت اسے بھی تھی	varna har ek saañs qayāmat use bhī thī
سنتا تھا وہ بھی سب سے پرانی کہانیاں	suntā thā vo bhī sab se purānī kahāniyāñ
شاید رفاقتوں کی ضرورت اسے بھی تھی	shāyad rafāqatoñ kī zarūrat use bhī thī
تنہا ہوا سفر میں تو مجھ پہ کھلا یہ بھید	tanhā huā safar meñ to mujh pe khulā ye bhed
سائے سے پیار دھوپ سے نفرت اسے بھی تھی	saa.e se pyaar dhuup se nafrat use bhī thī
محسنؔ میں اس سے کہہ نہ سکا یوں بھی حال دل	'mohsin' maiñ us se kah na sakā yuuñ bhī haal dil
درپیش ایک تازہ مصیبت اسے بھی تھی	darpesh ek taaza musībat use bhī thī
جب ہجر کے شہر میں دھوپ اتری میں جاگ پڑا تو خواب ہوا	jab hijr ke shahr meñ dhuup utrī maiñ jaag paḌā to ḳhvāb huā
مری سوچ خزاں کی شاخ بنی ترا چہرہ اور گلاب ہوا	mirī soch ḳhizāñ kī shāḳh banī tirā chehra aur gulāb huā
برفیلی رت کی تیز ہوا کیوں جھیل میں کنکر پھینک گئی	barfīlī rut kī tez havā kyuuñ jhiil meñ kañkar pheñk ga.ī
اک آنکھ کی نیند حرام ہوئی اک چاند کا عکس خراب ہوا	ik aañkh kī niiñd harām huī ik chāñd kā aks ḳharāb huā
ترے ہجر میں ذہن پگھلتا تھا ترے قرب میں آنکھیں جلتی ہیں	tire hijr meñ zehn pighaltā thā tire qurb meñ āñkheñ jaltī haiñ
تجھے کھونا ایک قیامت تھا ترا ملنا اور عذاب ہوا	tujhe khonā ek qayāmat thā tirā milnā aur azaab huā
بھرے شہر میں ایک ہی چہرہ تھا جسے آج بھی گلیاں ڈھونڈتی ہیں	bhare shahr meñ ek hī chehra thā jise aaj bhī galiyāñ DhūñDtī haiñ
کسی صبح اسی کی دھوپ کھلی کسی رات وہی مہتاب ہوا	kisī sub.h usī kī dhuup khilī kisī raat vahī mahtāb huā
بڑی عمر کے بعد ان آنکھوں میں کوئی ابر اترا تری یادوں کا	baḌī umr ke ba.ad in āñkhoñ meñ koī abr utrā tirī yādoñ kā
مرے دل کی زمیں آباد ہوئی مرے غم کا نگر شاداب ہوا	mire dil kī zamīñ ābād huī mire ġham kā nagar shādāb huā
کبھی وصل میں محسنؔ دل ٹوٹا کبھی ہجر کی رت نے لاج رکھی	kabhī vasl meñ 'mohsin' dil TuuTā kabhī hijr kī rut ne laaj rakhī
کسی جسم میں آنکھیں کھو بیٹھے کوئی چہرہ کھلی کتاب ہوا	kisī jism meñ āñkheñ kho baiThe koī chehra khulī kitāb huā
خمار موسم خوشبو حد چمن میں کھلا	ḳhumār-e-mausam-e-ḳhushbū had-e-chaman meñ khulā
مری غزل کا خزانہ ترے بدن میں کھلا	mirī ġhazal kā ḳhazāna tire badan meñ khulā
تم اس کا حسن کبھی اس کی بزم میں دیکھو	tum us kā husn kabhī us kī bazm meñ dekho
کہ ماہتاب سدا شب کے پیرہن میں کھلا	ki māhtāb sadā shab ke pairahan meñ khulā
عجب نشہ تھا مگر اس کی بخشش لب میں	ajab nasha thā magar us kī baḳhshish-e-lab meñ
کہ یوں تو ہم سے بھی کیا کیا نہ وہ سخن میں کھلا	ki yuuñ to ham se bhī kyā kyā na vo suḳhan meñ khulā
نہ پوچھ پہلی ملاقات میں مزاج اس کا	na pūchh pahlī mulāqāt meñ mizāj us kā
وہ رنگ رنگ میں سمٹا کرن کرن میں کھلا	vo rañg rañg meñ simTā kiran kiran meñ khulā
بدن کی چاپ نگہ کی زباں بھی ہوتی ہے	badan kī chaap nigah kī zabāñ bhī hotī hai
یہ بھید ہم پہ مگر اس کی انجمن میں کھلا	ye bhed ham pe magar us kī anjuman meñ khulā
کہ جیسے ابر ہوا کی گرہ سے کھل جائے	ki jaise abr havā kī girah se khul jaa.e
سفر کی شام مرا مہرباں تھکن میں کھلا	safar kī shaam mirā mehrbāñ thakan meñ khulā
کہوں میں کس سے نشانی تھی کس مسیحا کی	kahūñ maiñ kis se nishānī thī kis masīhā kī
وہ ایک زخم کہ محسنؔ مرے کفن میں کھلا	vo ek zaḳhm ki 'mohsin' mire kafan meñ khulā
زباں رکھتا ہوں لیکن چپ کھڑا ہوں	zabāñ rakhtā huuñ lekin chup khaḌā huuñ
میں آوازوں کے بن میں گھر گیا ہوں	maiñ āvāzoñ ke ban meñ ghir gayā huuñ
مرے گھر کا دریچہ پوچھتا ہے	mire ghar kā darīcha pūchhtā hai
میں سارا دن کہاں پھرتا رہا ہوں	maiñ saarā din kahāñ phirtā rahā huuñ
مجھے میرے سوا سب لوگ سمجھیں	mujhe mere sivā sab log samjheñ
میں اپنے آپ سے کم بولتا ہوں	maiñ apne aap se kam boltā huuñ
ستاروں سے حسد کی انتہا ہے	sitāroñ se hasad kī intihā hai
میں قبروں پر چراغاں کر رہا ہوں	maiñ qabroñ par charāġhāñ kar rahā huuñ
سنبھل کر اب ہواؤں سے الجھنا	sambhal kar ab havāoñ se ulajhnā
میں تجھ سے پیشتر بجھنے لگا ہوں	maiñ tujh se pesh-tar bujhne lagā huuñ
مری قربت سے کیوں خائف ہے دنیا	mirī qurbat se kyuuñ ḳhā.if hai duniyā
سمندر ہوں میں خود میں گونجتا ہوں	samundar huuñ maiñ ḳhud meñ gūñjtā huuñ
مجھے کب تک سمیٹے گا وہ محسنؔ	mujhe kab tak sameTegā vo 'mohsin'
میں اندر سے بہت ٹوٹا ہوا ہوں	maiñ andar se bahut TuuTā huā huuñ
میں چپ رہا کہ زہر یہی مجھ کو راس تھا	maiñ chup rahā ki zahr yahī mujh ko raas thā
وہ سنگ لفظ پھینک کے کتنا اداس تھا	vo sañg-e-lafz pheñk ke kitnā udaas thā
اکثر مری قبا پہ ہنسی آ گئی جسے	aksar mirī qabā pe hañsī aa ga.ī jise
کل مل گیا تو وہ بھی دریدہ لباس تھا	kal mil gayā to vo bhī darīda-libās thā
میں ڈھونڈھتا تھا دور خلاؤں میں ایک جسم	maiñ DhūñDhtā thā duur ḳhalāoñ meñ ek jism
چہروں کا اک ہجوم مرے آس پاس تھا	chehroñ kā ik hujūm mire ās-pās thā
تم خوش تھے پتھروں کو خدا جان کے مگر	tum ḳhush the pattharoñ ko ḳhudā jaan ke magar
مجھ کو یقین ہے وہ تمہارا قیاس تھا	mujh ko yaqīn hai vo tumhārā qayās thā
بخشا ہے جس نے روح کو زخموں کا پیرہن	baḳhshā hai jis ne ruuh ko zaḳhmoñ kā pairahan
محسنؔ وہ شخص کتنا طبیعت شناس تھا	'mohsin' vo shaḳhs kitnā tabī.at-shanās thā
قتل چھپتے تھے کبھی سنگ کی دیوار کے بیچ	qatl chhupte the kabhī sañg kī dīvār ke beach
اب تو کھلنے لگے مقتل بھرے بازار کے بیچ	ab to khulne lage maqtal bhare bāzār ke beach
اپنی پوشاک کے چھن جانے پہ افسوس نہ کر	apnī poshāk ke chhin jaane pe afsos na kar
سر سلامت نہیں رہتے یہاں دستار کے بیچ	sar salāmat nahīñ rahte yahāñ dastār ke beach
سرخیاں امن کی تلقین میں مصروف رہیں	surḳhiyāñ amn kī talqīn meñ masrūf rahīñ
حرف بارود اگلتے رہے اخبار کے بیچ	harf bārūd ugalte rahe aḳhbār ke beach
کاش اس خواب کی تعبیر کی مہلت نہ ملے	kaash is ḳhvāb kī ta.abīr kī mohlat na mile
شعلے اگتے نظر آئے مجھے گلزار کے بیچ	sho.ale ugte nazar aa.e mujhe gulzār ke beach
ڈھلتے سورج کی تمازت نے بکھر کر دیکھا	Dhalte sūraj kī tamāzat ne bikhar kar dekhā
سر کشیدہ مرا سایا صف اشجار کے بیچ	sar-kashīda mirā saayā saf-e-ashjār ke beach
رزق ملبوس مکاں سانس مرض قرض دوا	rizq malbūs makāñ saañs maraz qarz davā
منقسم ہو گیا انساں انہی افکار کے بیچ	munqasim ho gayā insāñ inhī afkār ke beach
دیکھے جاتے نہ تھے آنسو مرے جس سے محسنؔ	dekhe jaate na the aañsū mire jis se 'mohsin'
آج ہنستے ہوئے دیکھا اسے اغیار کے بیچ	aaj hañste hue dekhā use aġhyār ke beach
غزلوں کی دھنک اوڑھ مرے شعلہ بدن تو	ġhazloñ kī dhanak oḌh mire sho.ala-badan tū
ہے میرا سخن تو مرا موضوع سخن تو	hai merā suḳhan tū mirā mauzū-e-suḳhan tū
کلیوں کی طرح پھوٹ سر شاخ تمنا	kaliyoñ kī tarah phuuT sar-e-shāḳh-e-tamannā
خوشبو کی طرح پھیل چمن تا بہ چمن تو	ḳhushbū kī tarah phail chaman-tā-ba-chaman tū
نازل ہو کبھی ذہن پہ آیات کی صورت	nāzil ho kabhī zehn pe āyāt kī sūrat
آیات میں ڈھل جا کبھی جبریل دہن تو	āyāt meñ Dhal jā kabhī jibrīl dahan tū
اب کیوں نہ سجاؤں میں تجھے دیدہ و دل میں	ab kyuuñ na sajā.ūñ maiñ tujhe diida o dil meñ
لگتا ہے اندھیرے میں سویرے کی کرن تو	lagtā hai añdhere meñ savere kī kiran tū
پہلے نہ کوئی رمز سخن تھی نہ کنایہ	pahle na koī ramz-e-suḳhan thī na kināya
اب نقطۂ تکمیل ہنر محور فن تو	ab nuqta-e-takmīl-e-hunar mehvar-e-fan tū
یہ کم تو نہیں تو مرا معیار نظر ہے	ye kam to nahīñ tū mirā meyār-e-nazar hai
اے دوست مرے واسطے کچھ اور نہ بن تو	ai dost mire vāste kuchh aur na ban tū
ممکن ہو تو رہنے دے مجھے ظلمت جاں میں	mumkin ho to rahne de mujhe zulmat-e-jāñ meñ
ڈھونڈے گا کہاں چاندنی راتوں کا کفن تو	DhūñDegā kahāñ chāñdnī rātoñ kā kafan tū
آپ کی آنکھ سے گہرا ہے مری روح کا زخم	aap kī aañkh se gahrā hai mirī ruuh kā zaḳhm
آپ کیا سوچ سکیں گے مری تنہائی کو	aap kyā soch sakeñge mirī tanhā.ī ko
میں تو دم توڑ رہا تھا مگر افسردہ حیات	maiñ to dam toḌ rahā thā magar afsurda hayāt
خود چلی آئی مری حوصلہ افزائی کو	ḳhud chalī aa.ī mirī hausla-afzā.ī ko
لذت غم کے سوا تیری نگاہوں کے بغیر	lazzat-e-ġham ke sivā terī nigāhoñ ke baġhair
کون سمجھا ہے مرے زخم کی گہرائی کو	kaun samjhā hai mire zaḳhm kī gahrā.ī ko
میں بڑھاؤں گا تری شہرت خوشبو کا نکھار	maiñ baḌhā.uñgā tirī shohrat-e-ḳhush-bū kā nikhār
تو دعا دے مرے افسانۂ رسوائی کو	tū duā de mire afsāna-e-rusvā.ī ko
وہ تو یوں کہیے کہ اک قوس قزح پھیل گئی	vo to yuuñ kahiye ki ik qaus-e-quzah phail ga.ī
ورنہ میں بھول گیا تھا تری انگڑائی کو	varna maiñ bhuul gayā thā tirī añgḌā.ī ko
کس نے سنگ خامشی پھینکا بھرے بازار پر	kis ne sañg-e-ḳhāmoshī pheñkā bhare-bāzār par
اک سکوت مرگ طاری ہے در و دیوار پر	ik sukūt-e-marg taarī hai dar-o-dīvār par
تو نے اپنی زلف کے سائے میں افسانے کہے	tū ne apnī zulf ke saa.e meñ afsāne kahe
مجھ کو زنجیریں ملی ہیں جرأت اظہار پر	mujh ko zanjīreñ milī haiñ jur.at-e-iz.hār par
شاخ عریاں پر کھلا اک پھول اس انداز سے	shāḳh-e-uriyāñ par khilā ik phuul is andāz se
جس طرح تازہ لہو چمکے نئی تلوار پر	jis tarah taaza lahū chamke na.ī talvār par
سنگ دل احباب کے دامن میں رسوائی کے پھول	sañg-dil ahbāb ke dāman meñ rusvā.ī ke phuul
میں نے دیکھا ہے نیا منظر فراز دار پر	maiñ ne dekhā hai nayā manzar farāz-e-dār par
اب کوئی تہمت بھی وجہ کرب رسوائی نہیں	ab koī tohmat bhī vaj.h-e-karb-e-rusvā.ī nahīñ
زندگی اک عمر سے چپ ہے ترے اصرار پر	zindagī ik umr se chup hai tire isrār par
میں سر مقتل حدیث زندگی کہتا رہا	maiñ sar-e-maqtal hadīs-e-zindagī kahtā rahā
انگلیاں اٹھتی رہیں محسنؔ مرے کردار پر	uñgliyāñ uThtī rahīñ 'mohsin' mire kirdār par
پھر وہی میں ہوں وہی شہر بدر سناٹا	phir vahī maiñ huuñ vahī shahr-badar sannāTā
مجھ کو ڈس لے نہ کہیں خاک بسر سناٹا	mujh ko Das le na kahīñ ḳhāk-basar sannāTā
دشت ہستی میں شب غم کی سحر کرنے کو	dasht-e-hastī meñ shab-e-ġham kī sahar karne ko
ہجر والوں نے لیا رخت سفر سناٹا	hijr vāloñ ne liyā raḳht-e-safar sannāTā
کس سے پوچھوں کہ کہاں ہے مرا رونے والا	kis se pūchhūñ ki kahāñ hai mirā rone vaalā
اس طرف میں ہوں مرے گھر سے ادھر سناٹا	is taraf maiñ huuñ mire ghar se udhar sannāTā
تو صداؤں کے بھنور میں مجھے آواز تو دے	tū sadāoñ ke bhañvar meñ mujhe āvāz to de
تجھ کو دے گا مرے ہونے کی خبر سناٹا	tujh ko degā mire hone kī ḳhabar sannāTā
اس کو ہنگامۂ منزل کی خبر کیا دو گے	us ko hañgāma-e-manzil kī ḳhabar kyā doge
جس نے پایا ہو سر راہ گزر سناٹا	jis ne paayā ho sar-e-rāhguzar sannāTā
حاصل کنج قفس وہم بکف تنہائی	hāsil-e-kunj-e-qafas vahm-ba-kaf tanhā.ī
رونق شام سفر تا بہ سحر سناٹا	raunaq-e-shām-e-safar tā-ba-sahar sannāTā
قسمت شاعر سیماب صفت دشت کی موت	qsimat-e-shā.ir-e-sīmāb-sifat dasht kī maut
قیمت ریزۂ الماس ہنر سناٹا	qīmat-e-reza-e-almās-e-hunar sannāTā
جان محسنؔ مری تقدیر میں کب لکھا ہے	jān-e-'mohsin' mirī taqdīr meñ kab likkhā hai
ڈوبتا چاند ترا قرب گجر سناٹا	Dūbtā chāñd tirā qurb-e-gajar sannāTā
وہ دلاور جو سیہ شب کے شکاری نکلے	vo dilāvar jo siyah shab ke shikārī nikle
وہ بھی چڑھتے ہوئے سورج کے پجاری نکلے	vo bhī chaḌhte hue sūraj ke pujārī nikle
سب کے ہونٹوں پہ مرے بعد ہیں باتیں میری	sab ke hoñToñ pe mire ba.ad haiñ bāteñ merī
میرے دشمن مرے لفظوں کے بھکاری نکلے	mere dushman mire lafzoñ ke bhikārī nikle
اک جنازہ اٹھا مقتل میں عجب شان کے ساتھ	ik janāza uThā maqtal meñ ajab shaan ke saath
جیسے سج کر کسی فاتح کی سواری نکلے	jaise saj kar kisī fāteh kī savārī nikle
ہم کو ہر دور کی گردش نے سلامی دی ہے	ham ko har daur kī gardish ne salāmī dī hai
ہم وہ پتھر ہیں جو ہر دور میں بھاری نکلے	ham vo patthar haiñ jo har daur meñ bhārī nikle
عکس کوئی ہو خد و خال تمہارے دیکھوں	aks koī ho ḳhad-o-ḳhāl tumhāre dekhūñ
بزم کوئی ہو مگر بات تمہاری نکلے	bazm koī ho magar baat tumhārī nikle
اپنے دشمن سے میں بے وجہ خفا تھا محسنؔ	apne dushman se maiñ be-vaj.h ḳhafā thā 'mohsin'
میرے قاتل تو مرے اپنے حواری نکلے	mere qātil to mire apne havārī nikle
اتنی مدت بعد ملے ہو	itnī muddat ba.ad mile ho
کن سوچوں میں گم پھرتے ہو	kin sochoñ meñ gum phirte ho
اتنے خائف کیوں رہتے ہو	itne ḳhā.if kyuuñ rahte ho
ہر آہٹ سے ڈر جاتے ہو	har aahaT se Dar jaate ho
تیز ہوا نے مجھ سے پوچھا	tez havā ne mujh se pūchhā
ریت پہ کیا لکھتے رہتے ہو	ret pe kyā likhte rahte ho
کاش کوئی ہم سے بھی پوچھے	kaash koī ham se bhī pūchhe
رات گئے تک کیوں جاگے ہو	raat ga.e tak kyuuñ jaage ho
میں دریا سے بھی ڈرتا ہوں	meñ dariyā se bhī Dartā huuñ
تم دریا سے بھی گہرے ہو	tum dariyā se bhī gahre ho
کون سی بات ہے تم میں ایسی	kaun sī baat hai tum meñ aisī
اتنے اچھے کیوں لگتے ہو	itne achchhe kyuuñ lagte ho
پیچھے مڑ کر کیوں دیکھا تھا	pīchhe muḌ kar kyuuñ dekhā thā
پتھر بن کر کیا تکتے ہو	patthar ban kar kyā takte ho
جاؤ جیت کا جشن مناؤ	jaao jiit kā jashn manāo
میں جھوٹا ہوں تم سچے ہو	meñ jhūTā huuñ tum sachche ho
اپنے شہر کے سب لوگوں سے	apne shahar ke sab logoñ se
میری خاطر کیوں الجھے ہو	merī ḳhātir kyuuñ uljhe ho
کہنے کو رہتے ہو دل میں	kahne ko rahte ho dil meñ
پھر بھی کتنے دور کھڑے ہو	phir bhī kitne duur khaḌe ho
رات ہمیں کچھ یاد نہیں تھا	raat hameñ kuchh yaad nahīñ thā
رات بہت ہی یاد آئے ہو	raat bahut hī yaad aa.e ho
ہم سے نہ پوچھو ہجر کے قصے	ham se na pūchho hijr ke qisse
اپنی کہو اب تم کیسے ہو	apnī kaho ab tum kaise ho
محسنؔ تم بدنام بہت ہو	'mohsin' tum badnām bahut ho
جیسے ہو پھر بھی اچھے ہو	jaise ho phir bhī achchhe ho
بنام طاقت کوئی اشارہ نہیں چلے گا	ba-nām-e-tāqat koī ishāra nahīñ chalegā
اداس نسلوں پہ اب اجارہ نہیں چلے گا	udaas nasloñ pe ab ijāra nahīñ chalegā
ہم اپنی دھرتی سے اپنی ہر سمت خود تلاشیں	ham apnī dhartī se apnī har samt ḳhud talāsheñ
ہماری خاطر کوئی ستارہ نہیں چلے گا	hamārī ḳhātir koī sitāra nahīñ chalegā
حیات اب شام غم کی تشیبہ خود بنے گی	hayāt ab shām-e-ġham kī tashbīh ḳhud banegī
تمہاری زلفوں کا استعارہ نہیں چلے گا	tumhārī zulfoñ kā isti.āra nahīñ chalegā
چلو سروں کا خراج نوک سناں کو بخشیں	chalo saroñ kā ḳhirāj nok-e-sināñ ko baḳhsheñ
کہ جاں بچانے کا استخارہ نہیں چلے گا	ki jaañ bachāne kā istiḳhāra nahīñ chalegā
ہمارے جذبے بغاوتوں کو تراشتے ہیں	hamāre jazbe baġhāvatoñ ko tarāshte haiñ
ہمارے جذبوں پہ بس تمہارا نہیں چلے گا	hamāre jazboñ pe bas tumhārā nahīñ chalegā
ازل سے قائم ہیں دونوں اپنی ضدوں پہ محسنؔ	azal se qaa.em haiñ donoñ apnī zidoñ pe 'mohsin'
چلے گا پانی مگر کنارہ نہیں چلے گا	chalegā paanī magar kināra nahīñ chalegā
سارے لہجے ترے بے زماں ایک میں	saare lahje tire be-zamāñ ek maiñ
اس بھرے شہر میں رائیگاں ایک میں	is bhare shahr meñ rā.egāñ ek maiñ
وصل کے شہر کی روشنی ایک تو	vasl ke shahr kī raushnī ek tū
ہجر کے دشت میں کارواں ایک میں	hijr ke dasht meñ kārvāñ ek maiñ
بجلیوں سے بھری بارشیں زور پر	bijliyoñ se bharī bārisheñ zor par
اپنی بستی میں کچا مکاں ایک میں	apnī bastī meñ kachchā makāñ ek maiñ
حسرتوں سے اٹے آسماں کے تلے	hasratoñ se aTe āsmāñ ke tale
جلتی بجھتی ہوئی کہکشاں ایک میں	jaltī-bujhtī huī kahkashāñ ek maiñ
مجھ کو فارغ دنوں کی امانت سمجھ	mujh ko fāriġh dinoñ kī amānat samajh
بھولی بسری ہوئی داستاں ایک میں	bhūlī-bisrī huī dāstāñ ek maiñ
رونقیں شور میلے جھمیلے ترے	raunaqeñ shor mele jhamele tire
اپنی تنہائی کا رازداں ایک میں	apnī tanhā.ī kā rāz-dāñ ek maiñ
ایک میں اپنی ہی زندگی کا بھرم	ek maiñ apnī hī zindagī kā bharam
اپنی ہی موت پر نوحہ خواں ایک میں	apnī hī maut par nauha-ḳhvāñ ek maiñ
اس طرف سنگ باری ہر اک بام سے	us taraf sañg-bārī har ik baam se
اس طرف آئنوں کی دکاں ایک میں	is taraf ā.inoñ kī dukāñ ek maiñ
وہ نہیں ہے تو محسنؔ یہ مت سوچنا	vo nahīñ hai to 'mohsin' ye mat sochnā
اب بھٹکتا پھروں گا کہاں ایک میں	ab bhaTaktā phiruñgā kahāñ ek maiñ
اب یہ سوچوں تو بھنور ذہن میں پڑ جاتے ہیں	ab ye sochūñ to bhañvar zehn meñ paḌ jaate haiñ
کیسے چہرے ہیں جو ملتے ہی بچھڑ جاتے ہیں	kaise chehre haiñ jo milte hī bichhaḌ jaate haiñ
کیوں ترے درد کو دیں تہمت ویرانئ دل	kyuuñ tire dard ko deñ tohmat-e-vīrānī-e-dil
زلزلوں میں تو بھرے شہر اجڑ جاتے ہیں	zalzaloñ meñ to bhare shahr ujaḌ jaate haiñ
موسم زرد میں اک دل کو بچاؤں کیسے	mausam-e-zard meñ ik dil ko bachā.ūñ kaise
ایسی رت میں تو گھنے پیڑ بھی جھڑ جاتے ہیں	aisī rut meñ to ghane peḌ bhī jhaḌ jaate haiñ
اب کوئی کیا مرے قدموں کے نشاں ڈھونڈے گا	ab koī kyā mire qadmoñ ke nishāñ DhūñDegā
تیز آندھی میں تو خیمے بھی اکھڑ جاتے ہیں	tez āñdhī meñ to ḳheme bhī ukhaḌ jaate haiñ
شغل ارباب ہنر پوچھتے کیا ہو کہ یہ لوگ	shaġhl-e-arbāb-e-hunar pūchhte kyā ho ki ye log
پتھروں میں بھی کبھی آئنے جڑ جاتی ہیں	pattharoñ meñ bhī kabhī aa.ine jaḌ jaatī haiñ
سوچ کا آئنہ دھندلا ہو تو پھر وقت کے ساتھ	soch kā aa.ina dhundlā ho to phir vaqt ke saath
چاند چہروں کے خد و خال بگڑ جاتے ہیں	chāñd chehroñ ke ḳhad-o-ḳhāl bigaḌ jaate haiñ
شدت غم میں بھی زندہ ہوں تو حیرت کیسی	shiddat-e-ġham meñ bhī zinda huuñ to hairat kaisī
کچھ دیئے تند ہواؤں سے بھی لڑ جاتے ہیں	kuchh diye tund havāoñ se bhī laḌ jaate haiñ
وہ بھی کیا لوگ ہیں محسنؔ جو وفا کی خاطر	vo bhī kyā log haiñ 'mohsin' jo vafā kī ḳhātir
خود تراشیدہ اصولوں پہ بھی اڑ جاتے ہیں	ḳhud-tarāshīda usūloñ pe bhī aḌ jaate haiñ
بچھڑ کے مجھ سے یہ مشغلہ اختیار کرنا	bichhaḌ ke mujh se ye mashġhala iḳhtiyār karnā
ہوا سے ڈرنا بجھے چراغوں سے پیار کرنا	havā se Darnā bujhe charāġhoñ se pyaar karnā
کھلی زمینوں میں جب بھی سرسوں کے پھول مہکیں	khulī zamīnoñ meñ jab bhī sarsoñ ke phuul mahkeñ
تم ایسی رت میں سدا مرا انتظار کرنا	tum aisī rut meñ sadā mirā intizār karnā
جو لوگ چاہیں تو پھر تمہیں یاد بھی نہ آئیں	jo log chāheñ to phir tumheñ yaad bhī na aa.eñ
کبھی کبھی تم مجھے بھی ان میں شمار کرنا	kabhī kabhī tum mujhe bhī un meñ shumār karnā
کسی کو الزام بے وفائی کبھی نہ دینا	kisī ko ilzām-e-bevafā.ī kabhī na denā
مری طرح اپنے آپ کو سوگوار کرنا	mirī tarah apne aap ko sogvār karnā
تمام وعدے کہاں تلک یاد رکھ سکو گے	tamām va.ade kahāñ talak yaad rakh sakoge
جو بھول جائیں وہ عہد بھی استوار کرنا	jo bhuul jaa.eñ vo ahd bhī ustuvār karnā
یہ کس کی آنکھوں نے بادلوں کو سکھا دیا ہے	ye kis kī āñkhoñ ne bādaloñ ko sikhā diyā hai
کہ سینۂ سنگ سے رواں آبشار کرنا	ki sīna-e-sañg se ravāñ ābshār karnā
میں زندگی سے نہ کھل سکا اس لیے بھی محسنؔ	maiñ zindagī se na khul sakā is liye bhī 'mohsin'
کہ بہتے پانی پہ کب تلک اعتبار کرنا	ki bahte paanī pe kab talak e'tibār karnā
کٹھن تنہائیوں سے کون کھیلا میں اکیلا	kaThin tanhā.iyoñ se kaun khelā maiñ akelā
بھرا اب بھی مرے گاؤں کا میلہ میں اکیلا	bharā ab bhī mire gaañv kā mela maiñ akelā
بچھڑ کر تجھ سے میں شب بھر نہ سویا کون رویا	bichhaḌ kar tujh se maiñ shab bhar na soyā kaun royā
بجز میرے یہ دکھ بھی کس نے جھیلا میں اکیلا	ba-juz mere ye dukh bhī kis ne jhelā maiñ akelā
یہ بے آواز بنجر بن کے باسی یہ اداسی	ye be-āvāz banjar ban ke baasī ye udāsī
یہ دہشت کا سفر جنگل یہ بیلہ میں اکیلا	ye dahshat kā safar jañgal ye bela maiñ akelā
میں دیکھوں کب تلک منظر سہانے سب پرانے	maiñ dekhūñ kab talak manzar suhāne sab purāne
وہی دنیا وہی دل کا جھمیلا میں اکیلا	vahī duniyā vahī dil kā jhamelā maiñ akelā
وہ جس کے خوف سے صحرا سدھارے لوگ سارے	vo jis ke ḳhauf se sahrā sidhāre log saare
گزرنے کو ہے طوفاں کا وہ ریلا میں اکیلا	guzarne ko hai tūfāñ kā vo relā maiñ akelā
یہ کہہ گئے ہیں مسافر لٹے گھروں والے	ye kah ga.e haiñ musāfir luTe gharoñ vaale
ڈریں ہوا سے پرندے کھلے پروں والے	Dareñ havā se parinde khule paroñ vaale
یہ میرے دل کی ہوس دشت بے کراں جیسی	ye mere dil kī havas dasht-e-be-karāñ jaisī
وہ تیری آنکھ کے تیور سمندروں والے	vo terī aañkh ke tevar samundaroñ vaale
ہوا کے ہاتھ میں کاسے ہیں زرد پتوں کے	havā ke haath meñ kaase haiñ zard pattoñ ke
کہاں گئے وہ سخی سبز چادروں والے	kahāñ ga.e vo saḳhī sabz chādaroñ vaale
کہاں ملیں گے وہ اگلے دنوں کے شہزادے	kahāñ mileñge vo agle dinoñ ke shahzāde
پہن کے تن پہ لبادے گداگروں والے	pahan ke tan pe libāde gadāgaroñ vaale
پہاڑیوں میں گھرے یہ بجھے بجھے رستے	pahāḌiyoñ meñ ghire ye bujhe bujhe raste
کبھی ادھر سے گزرتے تھے لشکروں والے	kabhī idhar se guzarte the lashkaroñ vaale
انہی پہ ہو کبھی نازل عذاب آگ اجل	unhī pe ho kabhī nāzil azaab aag ajal
وہی نگر کبھی ٹھہریں پیمبروں والے	vahī nagar kabhī Thahreñ payambaroñ vaale
ترے سپرد کروں آئینے مقدر کے	tire supurd karūñ ā.īne muqaddar ke
ادھر تو آ مرے خوش رنگ پتھروں والے	idhar to aa mire ḳhush-rañg pattharoñ vaale
کسی کو دیکھ کے چپ چپ سے کیوں ہوئے محسنؔ	kisī ko dekh ke chup chup se kyuuñ hue 'mohsin'
کہاں گئے وہ ارادے سخن وروں والے	kahāñ ga.e vo irāde suḳhan-varoñ vaale
نیا ہے شہر نئے آسرے تلاش کروں	nayā hai shahr na.e aasre talāsh karūñ
تو کھو گیا ہے کہاں اب تجھے تلاش کروں	tū kho gayā hai kahāñ ab tujhe talāsh karūñ
جو دشت میں بھی جلاتے تھے فصل گل کے چراغ	jo dasht meñ bhī jalāte the fasl-e-gul ke charāġh
میں شہر میں بھی وہی آبلے تلاش کروں	maiñ shahr meñ bhī vahī aable talāsh karūñ
تو عکس ہے تو کبھی میری چشم تر میں اتر	tū aks hai to kabhī merī chashm-e-tar meñ utar
ترے لیے میں کہاں آئنے تلاش کروں	tire liye maiñ kahāñ aa.ine talāsh karūñ
تجھے حواس کی آوارگی کا علم کہاں	tujhe havās kī āvārgī kā ilm kahāñ
کبھی میں تجھ کو ترے سامنے تلاش کروں	kabhī maiñ tujh ko tire sāmne talāsh karūñ
غزل کہوں کبھی سادہ سے خط لکھوں اس کو	ġhazal kahūñ kabhī saada se ḳhat likhūñ us ko
اداس دل کے لیے مشغلے تلاش کروں	udaas dil ke liye mashġhale talāsh karūñ
مرے وجود سے شاید ملے سراغ ترا	mire vajūd se shāyad mile surāġh tirā
کبھی میں خود کو ترے واسطے تلاش کروں	kabhī maiñ ḳhud ko tire vāste talāsh karūñ
میں چپ رہوں کبھی بے وجہ ہنس پڑوں محسنؔ	maiñ chup rahūñ kabhī be-vaj.h hañs paḌūñ 'mohsin'
اسے گنوا کے عجب حوصلے تلاش کروں	use gañvā ke ajab hausle talāsh karūñ
ترے بدن سے جو چھو کر ادھر بھی آتا ہے	tire badan se jo chhū kar idhar bhī aatā hai
مثال رنگ وہ جھونکا نظر بھی آتا ہے	misāl-e-rañg vo jhoñkā nazar bhī aatā hai
تمام شب جہاں جلتا ہے اک اداس دیا	tamām shab jahāñ jaltā hai ik udaas diyā
ہوا کی راہ میں اک ایسا گھر بھی آتا ہے	havā kī raah meñ ik aisā ghar bhī aatā hai
وہ مجھ کو ٹوٹ کے چاہے گا چھوڑ جائے گا	vo mujh ko TuuT ke chāhegā chhoḌ jā.egā
مجھے خبر تھی اسے یہ ہنر بھی آتا ہے	mujhe ḳhabar thī use ye hunar bhī aatā hai
اجاڑ بن میں اترتا ہے ایک جگنو بھی	ujaaḌ ban meñ utartā hai ek jugnū bhī
ہوا کے ساتھ کوئی ہم سفر بھی آتا ہے	havā ke saath koī ham-safar bhī aatā hai
وفا کی کون سی منزل پہ اس نے چھوڑا تھا	vafā kī kaun sī manzil pe us ne chhoḌā thā
کہ وہ تو یاد ہمیں بھول کر بھی آتا ہے	ki vo to yaad hameñ bhuul kar bhī aatā hai
جہاں لہو کے سمندر کی حد ٹھہرتی ہے	jahāñ lahū ke samundar kī had Thahartī hai
وہیں جزیرۂ لعل و گہر بھی آتا ہے	vahīñ jazīra-e-lāl-o-guhar bhī aatā hai
چلے جو ذکر فرشتوں کی پارسائی کا	chale jo zikr farishtoñ kī pārsā.ī kā
تو زیر بحث مقام بشر بھی آتا ہے	to zer-e-bahs maqām-e-bashar bhī aatā hai
ابھی سناں کو سنبھالے رہیں عدو میرے	abhī sināñ ko sambhāle raheñ adū mere
کہ ان صفوں میں کہیں میرا سر بھی آتا ہے	ki un safoñ meñ kahīñ merā sar bhī aatā hai
کبھی کبھی مجھے ملنے بلندیوں سے کوئی	kabhī kabhī mujhe milne bulandiyoñ se koī
شعاع صبح کی صورت اتر بھی آتا ہے	shuā-e-sub.h kī sūrat utar bhī aatā hai
اسی لیے میں کسی شب نہ سو سکا محسنؔ	isī liye maiñ kisī shab na so sakā 'mohsin'
وہ ماہتاب کبھی بام پر بھی آتا ہے	vo māhtāb kabhī baam par bhī aatā hai
لبوں پہ حرف رجز ہے زرہ اتار کے بھی	laboñ pe harf-e-rajaz hai zirah utaar ke bhī
میں جشن فتح مناتا ہوں جنگ ہار کے بھی	maiñ jashn-e-fat.h manātā huuñ jañg haar ke bhī
اسے لبھا نہ سکا میرے بعد کا موسم	use lubhā na sakā mere ba.ad kā mausam
بہت اداس لگا خال و خد سنوار کے بھی	bahut udaas lagā ḳhāl-o-ḳhad sañvār ke bhī
اب ایک پل کا تغافل بھی سہہ نہیں سکتے	ab ek pal kā taġhāful bhī sah nahīñ sakte
ہم اہل دل کبھی عادی تھے انتظار کے بھی	ham ahl-e-dil kabhī aadī the intizār ke bhī
وہ لمحہ بھر کی کہانی کہ عمر بھر میں کہی	vo lamha bhar kī kahānī ki umr bhar meñ kahī
ابھی تو خود سے تقاضے تھے اختصار کے بھی	abhī to ḳhud se taqāze the iḳhtisār ke bhī
زمین اوڑھ لی ہم نے پہنچ کے منزل پر	zamīn oḌh lī ham ne pahuñch ke manzil par
کہ ہم پہ قرض تھے کچھ گرد رہ گزار کے بھی	ki ham pe qarz the kuchh gard-e-rahguzār ke bhī
مجھے نہ سن مرے بے شکل اب دکھائی تو دے	mujhe na sun mire be-shakl ab dikhā.ī to de
میں تھک گیا ہوں فضا میں تجھے پکار کے بھی	maiñ thak gayā huuñ fazā meñ tujhe pukār ke bhī
مری دعا کو پلٹنا تھا پھر ادھر محسنؔ	mirī duā ko palaTnā thā phir udhar 'mohsin'
بہت اجاڑ تھے منظر افق سے پار کے بھی	bahut ujaaḌ the manzar ufuq se paar ke bhī
ہوائے ہجر میں جو کچھ تھا اب کے خاک ہوا	havā-e-hijr meñ jo kuchh thā ab ke ḳhaak huā
کہ پیرہن تو گیا تھا بدن بھی چاک ہوا	ki pairahan to gayā thā badan bhī chaak huā
اب اس سے ترک تعلق کروں تو مر جاؤں	ab us se tark-e-ta.alluq karūñ to mar jā.ūñ
بدن سے روح کا اس درجہ اشتراک ہوا	badan se ruuh kā is darja ishtirāk huā
یہی کہ سب کی کمانیں ہمیں پہ ٹوٹی ہیں	yahī ki sab kī kamāneñ hamīñ pe TuuTī haiñ
چلو حساب صف دوستاں تو پاک ہوا	chalo hisāb-e-saf-e-dostāñ to paak huā
وہ بے سبب یوں ہی روٹھا ہے لمحہ بھر کے لئے	vo be-sabab yūñhī rūThā hai lamha-bhar ke liye
یہ سانحہ نہ سہی پھر بھی کرب‌ ناک ہوا	ye sāneha na sahī phir bhī karb-nāk huā
اسی کے قرب نے تقسیم کر دیا آخر	usī ke qurb ne taqsīm kar diyā āḳhir
وہ جس کا ہجر مجھے وجہ انہماک ہوا	vo jis kā hijr mujhe vaj.h-e-inhimāk huā
شدید وار نہ دشمن دلیر تھا محسنؔ	shadīd vaar na dushman diler thā 'mohsin'
میں اپنی بے خبری سے مگر ہلاک ہوا	maiñ apnī be-ḳhabarī se magar halāk huā
معرکہ اب کے ہوا بھی تو پھر ایسا ہوگا	ma.arka ab ke huā bhī to phir aisā hogā
تیرے دریا پہ مری پیاس کا پہرہ ہوگا	tere dariyā pe mirī pyaas kā pahra hogā
اس کی آنکھیں ترے چہرے پہ بہت بولتی ہیں	us kī āñkheñ tire chehre pe bahut boltī haiñ
اس نے پلکوں سے ترا جسم تراشا ہوگا	us ne palkoñ se tirā jism tarāshā hogā
کتنے جگنو اسی خواہش میں مرے ساتھ چلے	kitne jugnū isī ḳhvāhish meñ mire saath chale
کوئی رستہ ترے گھر کو بھی تو جاتا ہوگا	koī rasta tire ghar ko bhī to jaatā hogā
میں بھی اپنے کو بھلائے ہوئے پھرتا ہوں بہت	maiñ bhī apne ko bhulā.e hue phirtā huuñ bahut
آئنہ اس نے بھی کچھ روز نہ دیکھا ہوگا	aa.ina us ne bhī kuchh roz na dekhā hogā
رات جل تھل مری آنکھوں میں اتر آیا تھا	raat jal-thal mirī āñkhoñ meñ utar aayā thā
صورت ابر کوئی ٹوٹ کے برسا ہوگا	sūrat-e-abr koī TuuT ke barsā hogā
یہ مسیحائی اسے بھول گئی ہے محسنؔ	ye masīhā.ī use bhuul ga.ī hai 'mohsin'
یا پھر ایسا ہے مرا زخم ہی گہرا ہوگا	yā phir aisā hai mirā zaḳhm hī gahrā hogā
یہ دل یہ پاگل دل مرا کیوں بجھ گیا آوارگی	ye dil ye pāgal dil mirā kyuuñ bujh gayā āvārgī
اس دشت میں اک شہر تھا وہ کیا ہوا آوارگی	is dasht meñ ik shahr thā vo kyā huā āvārgī
کل شب مجھے بے شکل کی آواز نے چونکا دیا	kal shab mujhe be-shakl kī āvāz ne chauñkā diyā
میں نے کہا تو کون ہے اس نے کہا آوارگی	maiñ ne kahā tū kaun hai us ne kahā āvārgī
لوگو بھلا اس شہر میں کیسے جئیں گے ہم جہاں	logo bhalā is shahr meñ kaise jiyeñge ham jahāñ
ہو جرم تنہا سوچنا لیکن سزا آوارگی	ho jurm tanhā sochnā lekin sazā āvārgī
یہ درد کی تنہائیاں یہ دشت کا ویراں سفر	ye dard kī tanhā.iyāñ ye dasht kā vīrāñ safar
ہم لوگ تو اکتا گئے اپنی سنا آوارگی	ham log to uktā ga.e apnī sunā āvārgī
اک اجنبی جھونکے نے جب پوچھا مرے غم کا سبب	ik ajnabī jhoñke ne jab pūchhā mire ġham kā sabab
صحرا کی بھیگی ریت پر میں نے لکھا آوارگی	sahrā kī bhīgī ret par maiñ ne likhā āvārgī
اس سمت وحشی خواہشوں کی زد میں پیمان وفا	us samt vahshī ḳhvāhishoñ kī zad meñ paimān-e-vafā
اس سمت لہروں کی دھمک کچا گھڑا آوارگی	us samt lahroñ kī dhamak kachchā ghaḌā āvārgī
کل رات تنہا چاند کو دیکھا تھا میں نے خواب میں	kal raat tanhā chāñd ko dekhā thā maiñ ne ḳhvāb meñ
محسنؔ مجھے راس آئے گی شاید سدا آوارگی	'mohsin' mujhe raas aa.egī shāyad sadā āvārgī
عذاب دید میں آنکھیں لہو لہو کر کے	azāb-e-dīd meñ āñkheñ lahū lahū kar ke
میں شرمسار ہوا تیری جستجو کر کے	maiñ sharmsār huā terī justujū kar ke
کھنڈر کی تہ سے بریدہ بدن سروں کے سوا	khañDar kī tah se burīda-badan saroñ ke sivā
ملا نہ کچھ بھی خزانوں کی آرزو کر کے	milā na kuchh bhī ḳhazānoñ kī aarzū kar ke
سنا ہے شہر میں زخمی دلوں کا میلہ ہے	sunā hai shahar meñ zaḳhmī diloñ kā mela hai
چلیں گے ہم بھی مگر پیرہن رفو کر کے	chaleñge ham bhī magar pairahan rafū kar ke
مسافت شب ہجراں کے بعد بھید کھلا	masāfat-e-shab-e-hijrāñ ke ba.ad bhed khulā
ہوا دکھی ہے چراغوں کی آبرو کر کے	havā dukhī hai charāġhoñ kī aabrū kar ke
زمیں کی پیاس اسی کے لہو کو چاٹ گئی	zamīñ kī pyaas usī ke lahū ko chaaT ga.ī
وہ خوش ہوا تھا سمندر کو آب جو کر کے	vo ḳhush huā thā samundar ko aabjū kar ke
یہ کس نے ہم سے لہو کا خراج پھر مانگا	ye kis ne ham se lahū kā ḳhirāj phir māñgā
ابھی تو سوئے تھے مقتل کو سرخ رو کر کے	abhī to so.e the maqtal ko surḳh-rū kar ke
جلوس اہل وفا کس کے در پہ پہنچا ہے	julūs-e-ahl-e-vafā kis ke dar pe pahuñchā hai
نشان‌ طوق وفا زینت گلو کر کے	nishān-e-tauq-e-vafā zīnat-e-gulū kar ke
اجاڑ رت کو گلابی بنائے رکھتی ہے	ujaaḌ rut ko gulābī banā.e rakhtī hai
ہماری آنکھ تری دید سے وضو کر کے	hamārī aañkh tirī diid se vuzū kar ke
کوئی تو حبس ہوا سے یہ پوچھتا محسنؔ	koī to habs-e-havā se ye pūchhtā 'mohsin'
ملا ہے کیا اسے کلیوں کو بے نمو کر کے	milā hai kyā use kaliyoñ ko be-numū kar ke
سانسوں کے اس ہنر کو نہ آساں خیال کر	sāñsoñ ke is hunar ko na āsāñ ḳhayāl kar
زندہ ہوں ساعتوں کو میں صدیوں میں ڈھال کر	zinda huuñ sā.atoñ ko maiñ sadiyoñ meñ Dhaal kar
مالی نے آج کتنی دعائیں وصول کیں	maalī ne aaj kitnī duā.eñ vasūl kiiñ
کچھ پھول اک فقیر کی جھولی میں ڈال کر	kuchh phuul ik faqīr kī jholī meñ Daal kar
کل یوم ہجر زرد زمانوں کا یوم ہے	kul yaum-e-hijr zard zamānoñ kā yaum hai
شب بھر نہ جاگ مفت میں آنکھیں نہ لال کر	shab bhar na jaag muft meñ āñkheñ na laal kar
اے گرد باد لوٹ کے آنا ہے پھر مجھے	ai gard-bād lauT ke aanā hai phir mujhe
رکھنا مرے سفر کی اذیت سنبھال کر	rakhnā mire safar kī aziyyat sambhāl kar
محراب میں دیے کی طرح زندگی گزار	mehrāb meñ diye kī tarah zindagī guzār
منہ زور آندھیوں میں نہ خود کو نڈھال کر	muñh-zor āñdhiyoñ meñ na ḳhud ko niDhāl kar
شاید کسی نے بخل زمیں پر کیا ہے طنز	shāyad kisī ne buḳhl-e-zamīñ par kiyā hai tanz
گہرے سمندروں سے جزیرے نکال کر	gahre samundaroñ se jazīre nikāl kar
یہ نقد جاں کہ اس کا لٹانا تو سہل ہے	ye naqd-e-jāñ ki is kā luTānā to sahl hai
گر بن پڑے تو اس سے بھی مشکل سوال کر	gar ban paḌe to is se bhī mushkil savāl kar
محسنؔ برہنہ سر چلی آئی ہے شام غم	'mohsin' barahna-sar chalī aa.ī hai shām-e-ġham
غربت نہ دیکھ اس پہ ستاروں کی شال کر	ġhurbat na dekh is pe sitāroñ kī shaal kar
اشک اپنا کہ تمہارا نہیں دیکھا جاتا	ashk apnā ki tumhārā nahīñ dekhā jaatā
ابر کی زد میں ستارا نہیں دیکھا جاتا	abr kī zad meñ sitārā nahīñ dekhā jaatā
اپنی شہ رگ کا لہو تن میں رواں ہے جب تک	apnī shah-e-rag kā lahū tan meñ ravāñ hai jab tak
زیر خنجر کوئی پیارا نہیں دیکھا جاتا	zer-e-ḳhanjar koī pyārā nahīñ dekhā jaatā
موج در موج الجھنے کی ہوس بے معنی	mauj-dar-mauj ulajhne kī havas be-ma.anī
ڈوبتا ہو تو سہارا نہیں دیکھا جاتا	Dūbtā ho to sahārā nahīñ dekhā jaatā
تیرے چہرے کی کشش تھی کہ پلٹ کر دیکھا	tere chehre kī kashish thī ki palaT kar dekhā
ورنہ سورج تو دوبارہ نہیں دیکھا جاتا	varna sūraj to dobāra nahīñ dekhā jaatā
آگ کی ضد پہ نہ جا پھر سے بھڑک سکتی ہے	aag kī zid pe na jā phir se bhaḌak saktī hai
راکھ کی تہہ میں شرارہ نہیں دیکھا جاتا	raakh kī tah meñ sharāra nahīñ dekhā jaatā
زخم آنکھوں کے بھی سہتے تھے کبھی دل والے	zaḳhm āñkhoñ ke bhī sahte the kabhī dil vaale
اب تو ابرو کا اشارا نہیں دیکھا جاتا	ab to abrū kā ishārā nahīñ dekhā jaatā
کیا قیامت ہے کہ دل جس کا نگر ہے محسنؔ	kyā qayāmat hai ki dil jis kā nagar hai 'mohsin'
دل پہ اس کا بھی اجارہ نہیں دیکھا جاتا	dil pe us kā bhī ijāra nahīñ dekhā jaatā
زحال مسکیں مکن تغافل دورائے نیناں بنائے بتیاں	ze-hāl-e-miskīñ makun taġhāful durā.e naināñ banā.e batiyāñ
کہ تاب ہجراں ندارم اے جاں نہ لیہو کاہے لگائے چھتیاں	ki tāb-e-hijrāñ nadāram ai jaañ na lehū kaahe lagā.e chhatiyāñ
شبان ہجراں دراز چوں زلف و روز وصلت چوں عمر کوتاہ	shabān-e-hijrāñ darāz chuuñ zulf o roz-e-vaslat chuuñ umr-e-kotāh
سکھی پیا کو جو میں نہ دیکھوں تو کیسے کاٹوں اندھیری رتیاں	sakhī piyā ko jo maiñ na dekhūñ to kaise kāTūñ añdherī ratiyāñ
یکایک از دل دو چشم جادو بصد فریبم بہ برد تسکیں	yakāyak az dil do chashm jaadū ba-sad-farebam ba-burd taskīñ
کسے پڑی ہے جو جا سناوے پیارے پی کو ہماری بتیاں	kise paḌī hai jo jā sunāve piyāre pī ko hamārī batiyāñ
چوں شمع سوزاں چوں ذرہ حیراں ز مہر آں مہ بگشتم آخر	chuuñ sham-e-sozāñ chuuñ zarra hairāñ z mehr-e-āñ-mah bagashtam āḳhir
نہ نیند نیناں نہ انگ چیناں نہ آپ آوے نہ بھیجے پتیاں	na niiñd naināñ na añg chaināñ na aap aave na bheje patiyāñ
بحق آں مہ کہ روز محشر بداد مارا فریب خسروؔ	ba-haqq-e-āñ mah ki roz-e-mahshar ba-dād maarā fareb 'ḳhusrav'
سپیت من کے دورائے راکھوں جو جائے پاؤں پیا کی کھتیاں	sapīt man ke durā.e rākhūñ jo jaa.e pā.ūñ piyā kī khatiyāñ
